INTRODUZIONE

I. 1 L’Historia: l’Introduzione si apre con un lungo passo presentato come citazione, sulla cui fonte il lettore ha notizie e considerazioni soltanto a partire dal § 8. L’avvio introduce dunque senza mediazioni in una scrittura chiaramente di tempi lontani e con caratteristiche inattese: dalla grafia antiquata (e contraddittoria), dove anche a prima vista nel risalto del corsivo si rileva subito l’eccesso delle maiuscole, a una generale complicatezza di lingua e di stile, con periodi infarciti di metafore prolungate, in una pletora di forme e vocaboli inusitati che si affastellano, a costruire un senso che, mentre si espande, si diluisce. Il procedimento scaltro di mettere senz’altro sotto gli occhi del lettore una lingua (e chiaramente una mentalità) d’altri tempi (qui falsificata), a contatto immediato con la lingua del romanzo - sfruttando quindi contrastivamente l’esperienza linguistico-stilistico-culturale che il lettore possiede - sarà ripreso poco dopo nel capitolo I (e poi altrove) offrendo in citazione, inframmezzati al testo della narrazione, passi dalle gride («squarci autentici», copiati con fedeltà sostanziale, e però con qualche modernizzazione: vedi cap. I, nota 42; un’altra breve falsificazione si ritrova in XXVIII 75: vedi ivi la nota 154). Il pezzo attribuito all'Anonimo, oltre la sua forma costruita con bravura convogliando elementi caratteristici da una lunga esperienza di letture secentesche fatta anche in funzione della stesura del romanzo, e dunque oltre l’effetto improvviso di zoom, per il lettore attento è anche premessa / annuncio di quanto accoglierà il romanzo che segue: non «Imprese de Prencipi e Potentati, e qualificati Personaggi», ma «gente meccaniche, e di piccol affare», il loro vivere tra «luttuose Traggedie» e «buontà angeliche», in un «angusto Teatro» (di una parte di Lombardia, sotto il dominio spagnolo). E inoltre preannuncio di un modo di procedere, come quello del tacere, a volte, nomi di persone e di luoghi; o si pensi anche al filo, per ora segreto, che lega accidenti, la parola sbarazzina su cui il passo si interrompe, col discorso di don Ferrante («“In rerum natura,” diceva, “non ci son che due generi di cose: sostanze e accidenti; e se io provo che il contagio non può esser né l’uno né l’altro, avrò provato che non esiste [...] ”»: XXXVII 49: dopo di che muore di peste). Dunque, fin dalle prime parole, anche il pezzo dell’Anonimo è davvero un’introduzione al romanzo, però insieme si deve riconoscere che «l’opera di M. non comincia con l’attacco musicale del primo capitolo [...], ma con l'Introduzione. Teatro di illusionismi e di contorsioni della parola, il linguaggio parodiato dell'Anonimo è metafora di un mondo che aggredisce subito il lettore con i connotati dell’estraneità e dell'impostura’» (Brogi, L’Anonimo e la cornice narrativa, p. 189). L’espediente dell’Anonimo, di fronte a cui si pone come diversa persona chi ora scrive o trascrive (e già il sottotitolo del romanzo gioca sull’ambiguità, se in Q questa «storia», oltre che «scoperta e rifatta», si dichiara anche «riveduta dall’autore»), duplica la figura di lui - come è stato unanimemente osservato - e consentirà lungo il romanzo l’articolarsi intelligente e garbato di una sorta di dialogo, che stimola il lettore, e un gioco intermittente di rinvìi e di spartizione delle responsabilità che anima il testo. Oltre il silenzio su quei nomi propri che piace a M. di lasciare nel vago («Tale è la descrizione che l’anonimo fa del luogo: del nome, nulla», XX 5; «il casato, al solito, nella penna dell’anonimo», XXV 23), l’Anonimo a volte sarà citato, anche in modo inatteso, come testimone attendibile dei fatti o depositario di opinioni condivisibili o, viceversa, criticabili, a volte invece per attribuirgli magari, tirandosi discretamente in disparte, proprio quelle idee o quei modi di sentire che stanno particolarmente a cuore all’autore M. (quando addirittura non si scopra il possibile diretto rapporto dell’Anonimo coi personaggi del romanzo: vedi XV 55; XXXVII 11). L’invenzione di un antecedente immaginario era in sé tutt’altro che nuova, aveva anzi una lunga tradizione, in modo particolare nella letteratura cavalleresca non soltanto italiana, ed era stato ripreso anche in vari altri ambiti (documentazione in Farnetti, Il manoscritto ritrovato), tra gli altri recentemente da Walter Scott (riscontri tra la lettera di dedica di Ivanhoe e la Prima introduzione a FL in De Angelis, Qualcosa su Manzoni, pp. 86-92), inoltre in Italia anche da Alessandro Verri nelle Avventure di Saffo poetessa di Mitilene (1782) e da Vincenzo Cuoco nel Platone in Italia (1804-1806), mentre il gioco del manoscritto ritrovato aveva segnato lo ‘stile’ del Conciliatore (1818-1819). Ma il modo di M. di rifarsi via via nel corso del libro al suo Anonimo per certi aspetti suscita in particolare il ricordo, a un tempo, dei rinvii a Turpino nell'Orlando furioso e di quelli, più articolati, a un manoscritto arabo nel Don Chisciotte (chiamato in causa già da D’Ovidio, Manzoni e Cervantes, pp. 83-86, dove tra l’altro si registra anche la dicitura «la historia, émula del tempo [...]»). D’altra parte anche «quel non-voler-dire-il-nome è un topos letterario di tradizione romanzesca» (Meier-Brügger Fermo e Lucia e I Promessi Sposi, p. 121, dove si rinvia ancora alla «prima frase del Don Quijote: “En un lugar de la Mancha, de cuyo nombre no quiero acordarme, [...]”»). M. tuttavia innova anzitutto in modo sostanziale introducendo addirittura al suo romanzo con l’avvio di una trascrizione del manoscritto ‘ritrovato’ («ci mette proprio sottocchio il principio del proemio del suo Turpino»: Morandi, Le correzioni, p. 302), impegnandosi quindi in una scrittura radicalmente fuori da una norma culturale contemporanea (che lo inserisce tra l’altro in modo originale nella tradizione, pur esistente da lungo tempo, delle falsificazioni letterarie). Inoltre «le introduzioni manzoniane [da FL in poi] colpiscono per la discreta ma ferma responsabilizzazione dell’io narrante nei confronti del lettore, e per lo sforzo di focalizzazione che viene operato nei riguardi della fonte presunta. Quello che l’autore ricerca attraverso la finzione del manoscritto ritrovato è una chiave di lettura da proporre ai destinatari: non un apparato scenografico, dunque, ma un’ottica funzionale al messaggio dell’opera» (Barenghi, Diciture, pp. 17-18; cfr. anche Pautasso, Come si inizia un romanzo). Il pezzo attribuito all’Anonimo, prima di arrivare alla
versione definitiva che qui leggiamo, è passato attraverso una complessa rielaborazione, pur mantenendo in linea generale rimpianto che aveva già nella Prima introduzione a FL (dove la mimesi riguardava la sostanza dell'espressione e quasi non intaccava la veste grafico-linguistica); ha subito infatti attraverso le redazioni successive (Seconda introduzione a FL, Introduzione a V; vedi anche Tutte le opere, II, II, pp. 713-15) mutamenti anche nei dettagli della sostanza testuale e ha accolto e poi accentuato particolarità grafiche e fonomorfologiche, complicatezze sintattiche e figure, vistosità lessicali (pur non ignorando invece sveltimenti), mentre quasi non ha avuto ritocchi dopo V (vedi Bonora, Su una fonte, pp. 109-12; Covino, G. e M. Leopardi falsari trecenteschi, II, pp. 217-23; Serianni, Presentazione, ivi, p. IX). Sul piano grafico si osservi: si ha u per v all’interno di parola (ma non sempre: vedi per esempio nuovo al § 1), si hanno grafie latineggianti con h all’iniziale e -ti- o -tti- per -zi- (come in notitia al § 3 e in Attimi al § 2), si ha j in finale dei plurali di nomi in -io (come in temerarij § 5, ma anche in Personaggi del § 2 e simili) e in sij (due volte al § 7), inoltre in sijno (§ 6), si scrive intermezi al § 4 diversamente da rozzo al § 7. Alcune consonanti doppie inattese intendono riprodurre con l'ipercorrettismo l’incertezza settentrionale su questo piano, in giusto accordo col sottotitolo del romanzo «Storia milanese del secolo XVII» (in particolare per locché era d’uso al Nord ancora nell’Ottocento; ma vedi qui sotto per definire, attestato in diverse regioni); anche forme come trapontando (§ 2) e buontà (§ 4), con dittongo irrazionale, intendono qualificarsi come non toscane (cfr. puoiché e la duplice comparsa di puoco o, ancora, puoi e puoco in citazioni da Tadino, Raguaglio - su cui vedi cap. xi, nota 119 - rispettivamente in xxxi 52 e nella nota 6 del cap. XXXVII, ma forme di questo genere si leggono anche in altre stampe milanesi secenteche; sulla grafia di romanzi e novelle settentrionali del Seicento vedi Mura Porcu, Problemi di grafia). È indubbio che lo spunto d’avvio - oltre alcuni possibili singoli riecheggiamenti testuali - per la stesura dell’abilissima imitazione che, si badi, si apre per l’appunto con la definizione della storia, sia venuto a M., come ben vide Belloni, dalla lettura dell’opera di Agostino Mascardi, Dell’arte historica (1636), famosa ai suoi tempi (ebbe altre quattro edizioni nello stesso Seicento; M. ne possedeva la prima edizione: Pestoni, Raccolte, p. 122), ponderoso volume tutto dedicato a definire l’oggetto, i modi, le regole del fare storia. L’opera inizia proprio trattando le «Diffinitioni dell’historia rifiutate» e formulando poi una sua definizione (ma la ricerca di una «diffinitione» e del «diffinire» è ritornante nel libro); a p. 7 si legge: «Quando dunque nomino in questi fogli l’historia, intendo popolarmente, e senza metafisica, quel racconto, che far si suole degli accidenti che occorrono, e si conserva ne’ libri [...]. Tanto che l’arte historica ha per suo fine l’insegnare a tessere convenientemente il racconto degli accidenti humani più memorabili». M. parte dunque di qui per far dire poi al suo Anonimo, con uno stile più figurato e più teso ad amplificare di quello di Mascardi, una tesi che (briosamente) è il rovescio di quello che di lui abbiamo appena letto (la storia deve raccontare gli «accidenti humani più memorabili»). Si potrà anche prendere in considerazione che il proemio della Vita di Federigo Borromeo di Biagio Guenzati (vedi cap. XXII, nota 30, verso la fine), che molto probabilmente M. vide, comincia così: «L’Istoria, ella è lo specchio per cui gli eroi, dopo avere illustrato il mondo nello scorrere l’eclittica della vita, ne riflettono nelle tenebre della posterità i loro splendori». Naturalmente il tono stilistico del passo nasce comunque da una variegata e distesa, libera, memorizzazione, dall’assorbimento di un ‘tipo’ costruito attraverso le tante letture e compulsazioni secentesche, di cui varie lombarde, sicché forse servirà anche ricordare la prima postilla del Tommaseo all’Introduzione di V: «E il secentismo proprio dei Milanesi: osservazione fattami da Manzoni» (Tommaseo, Postille, p. 23). Tra le altre fonti ipotizzate dagli studiosi ricordiamo Getto, Echi di un romanzo barocco, in particolare pp. 50-54, che segnala l'Historia del Cavalier Perduto (1644) del vicentino Pace Pasini; Bonora, Su una fonte, che pensa al Raguaglio di Tadino; Raimondi, La radice quadrata, pp. 148-54, che costruisce una linea che dal Mascardi va all'Achillini (su cui vedi cap. xxvm, nota 140) e alle rime di Giovanni Ciampoli (1589-1643). Ma, a proposito del fatto che già la scrittura dell’Anonimo si configuri qui come una premessa / annuncio del romanzo che segue, si dovrà anche riconoscere che «se l’Anonimo ha deciso di raccontare una ‘storia’ che non è la ‘Storia’, per quanto egli motivi la scelta in termini che vogliono sembrare ovvi e omogenei col gusto del mondo da cui emerge, la sua tavola di valori rimanda a un’altra epoca. Un sottile anacronismo attraversa così le sue parole [...]» (Raimondi, La radice quadrata, p. 155 ; e vedi ivi le pagine seguenti per il filo che lega l’introduzione al romanzo e il discorso di don Ferrante in FL IV, in 40-60). 2 definire: forma antiquata (benché se ne trovino attestazioni fino all’Ottocento, anche nella forma diffinire); vedi anche nella nota 1. Si badi che M. reca anche diffinisce copiando puntualmente da una grida del 1583 che cita in 114 (mentre il suo uso personale nel romanzo è per definire). 3 togliendoli di mano... anzi già fatti cadaueri: cioè, fuor di figura, la storia fa rivivere anni passati che il tempo ha fatto scomparire. Bonora sottolinea «certo gusto del macabro che è tipico dello stile secentesco». E interessante la citazione di Belloni dal già nominato Mascardi: l’«historia [... ] riserba all’immortalità della gloria le prodezze degli huomini, anzi de’ popoli valorosi; le quali per altro, dentro all’angusto giro d’una brevissima vita imprigionate, rimaner dovevano co’ cadaveri sepellite» (ed. 1636, p. 96). 4 li passa in rassegna, e li schiera di nuovo in battaglia: prosegue la metafora iniziale della storia come «guerra illustre contro il Tempo»: che, nientemeno, «schiera di nuovo in battaglia» anni «già fatti cadaueri».
2. 5 Ma gl'illustri Campioni... Attioni gloriose: si intenda: gli storici, ossia i Campioni che in questo combattimento (Arringo) si conquistano la gloria, rapiscono al tempo soltanto quanto risulta di maggiore spicco, rendendo imperiture (imbalsamando) le imprese di principi e di stati e di personaggi di rango elevato,
descrivendo con acutissimo ingegno il prezioso procedere delle loro azioni gloriose, a perpetua memoria. Si badi che l’uso di imbalsamando si ricollega all’immagine, che precede, dei «cadaueri»; in proposito Belloni cita un passo dai Ragguagli di Parnaso di Traiano Boccalini (su cui vedi XXVII 52): «il finissimo inchiostro, [... ] dalle penne de i letterati scrittori vertuosamente disteso nelle carte, serve per imbalsamar, e render odoriferi i cadaveri de i vertuosi» (nell’edizione di Venezia, 1612-1613, 1, p. 6). Quanto all’uso di trapontando (per la forma vedi in fine alla nota 1), lo stesso Belloni osserva che «qui si ha uno di quei solecismi (sgrammaticature), di cui M. parla in appresso [§ 9: «grammatica arbitraria»; § io «solecismi pedestri»]», dato che il complemento oggetto qui sono «i fili» e non, poniamo, un tessuto. Il verbo segna l’inizio di una metafora che si continua con l'ago finissimo, i fili d'oro e di seta, il ricamo. L’accostamento metaforico di Palme con Allori è ricorrente in letteratura (ed è presente anche in Tadino, Raguaglio, nella dedica). Nel segmento solo che le sole spoglie, dove solo che vale ‘soltanto’, sole è gioco etimologico aggiunto in Q ed è l’unico ritocco di sostanza che il testo subisce dopo V.
3. 6 maneggj: ‘pratiche’. 7 bellici Oricalchi: propriamente ‘trombe di guerra’ (di oricalco ‘ottone’), quindi ‘imprese militari’; «“il rimbombo de’ bellici Oricalchi” è un endecasillabo tutto frastuono» (Bonora, Su una fonte, p. 118) o, come scrive Angelini, che pare «uscito dai poemi cavallereschi». 8 capitorno: ‘capitarono’. Forma di terza plurale del passato remoto della prima coniugazione che le scritture del Seicento ancora attestano (vedi in citazioni da Tadino XXXI 11 e XXXII 57). 9 gente meccaniche, e di piccol affare: ‘persone dedite a lavori manuali e di bassa condizione sociale’. Gente, come mostra l’accordo dell’aggettivo, è plurale (arcaico). 10 mi accingo di lasciarne memoria: uso insolito della preposizione di in luogo di a: altro dato da mettere nel conto di quelle che M. tra poco giudicherà sgrammaticature, come sopra si diceva nella nota 5. 11 schietta e genuinamente: si tratta di una coppia di avverbi in -mente, dove la terminazione del secondo funziona anche per il primo. Il costrutto, presente - benché raro - in italiano fin dalle origini, divenuto più frequente nel Quattrocento, ebbe discreta fortuna cinque-secentesca anche per influsso dello spagnolo (Migliorini, Coppie avverbiali; Beccarla., Spagnolo e Spagnoli, pp. 15-17 e 45-46; Patota, -mente). Come scrive Pistelli, «qui è un’“eleganza spagnola” [§ 9]». Il gradimento dell’impiego da parte di M., che doveva aver notato la frequenza del tipo nelle
sue letture secentesche, è mostrato anche da una correzione d’autore nel primo tomo della Copia per la censura («schietta e distintamente»: Tutte le opere, II, II, p. 713).
4.	12 in angusto Teatro: dall’immagine del teatro prende l’avvio un’altra metafora, con «Traggedie», «Scene» e «intermezi» (vedi anche al § 6: «Scena del Mondo») : si prefigura un racconto - «ouuero sia Relatione» - con trame diverse a contrasto, di orrori e supreme virtù, che vanno addirittura da «operationi diaboliche» a «buontà angeliche».
5.	13 climi: ‘regioni’. 14 amparo: ‘protezione’; attinto allo spagnolo amparo, è vocabolo attestato nel Seicento, in particolare nelle gride milanesi (Beccaria, Spagnolo e Spagnoli, pp. 44-45). 15 Re Cattolico: Filippo IV, re di Spagna dal 1621 al 1665. Per l’attributo di Re cattolico per i sovrani di Spagna vedi cap. XXVII, nota 104, in fine. 16 che è quel Sole che mai tramonta: la nuova metafora allude al fatto che la Spagna aveva anche i possedimenti «de las Indias Orientales y Occidentales» (vedi cap. v, nota 107). La frase riprende il vanto dell’imperatore Carlo V che sulle sue terre non tramontasse mai il sole. Dal Sole che mai tramonta nasce l’idea parallela della Luna giamai calante. 17 l'Heroe di nobil Prosapia ...le sue parti: il personaggio di nobile stirpe che temporaneamente (pro tempore) ne fa le veci in Milano (come luna che riceve la luce dal sole e che mai tramonti) è il governatore don Gonzalo Fernàndez de Cordoba (vedi cap. 1, nota 66), che si ritroverà più volte nel romanzo. Quanto al non calar mai di quella luna, De Michelis nota che il complimento è «doppiamente goffo perché subito smentito: “giamai calante” sì, ma “pro tempore”». 18 Amplissimi: ‘grandissimi’. Prosegue la metafora astronomica: dopo il sole e la luna (e, prima ancora, i climi), si passa alle stelle fisse, ai pianeti, al cielo. Si tenga presente che i pianeti erano detti «erranti» in quanto non dotati di una posizione fissa nella sfera celeste, a differenza delle stelle, dette appunto «fisse». Come è stato osservato da più parti, i senatori sono paragonati alle stelle fisse perché nominati a vita e inamovibili, a differenza dei magistrati, paragonati quindi agli «erranti Pianeti». «E il pezzo adulatorio, di prammatica in ogni prefazione secentesca. Il re di Spagna è il sole, [...]: tutto un cielo di lumi» (Guerri). Segue un’antitesi Cielo / inferno. 19 altra causale... resistere a tanti Heroi: in sintesi: ‘non si può trovare per questo mutamento causa diversa dall’intervento del diavolo’. Con arte e fattura diabolica si riprende il tema delle operationi diaboliche del § 4: nei capitoli sulla peste in effetti si troverà anche l’orma del demonio: cfr. xxxi 56: «arti venefiche, operazioni diaboliche, gente congiurata a sparger la peste [...]». Se non se ‘se non’; attesoché ‘dato che’. 20 cm occhi] d'Argo... per li pubblici emolumenti: Argo dai cento occhi e Briareo dalle cento mani sono mostri della mitologia greco-latina. Fuor di figura, il senso è: ‘con un impegno sovrumano si adoperano (si vanno trescando) per il profitto pubblico’; se non che per li pubblici emolumenti (con l’uso arcaico dell’articolo i, che compare poi anche subito sotto) è usato in modo volutamente ambiguo, con allusione agli eccessi del fiscalismo spagnolo (vedi in particolare XII 3: «insopportabili gravezze, imposte con una cupidigia e con un’insensatezza del pari sterminate»). Per il riferimento mitologico vedi il rinvio di Nigro, 1827 a Lorenzo Ghirardelli, Il memorando contagio seguito in Bergamo Vanno 1630 (che è stato una delle fonti di M. sul tema della carestia e della peste; vedi cap. xvii, nota 91), dove di un funzionario che non fu colpito dalla peste si dice che «preservato vigoroso, e robusto con intrepidezza essemplare invigorito al Publico governo della Città divenuto Argo nel prevedere, & Briareo nel provedere non tralasciò mai di operare, & di commandare» (p. 263 dell’edizione originale 1681). Il richiamo congiunto ad Argo e Briareo circolava comunque nella letteratura barocca.
6.21 Per locchè: ‘per la qual cosa’. Per la forma vedi nella nota 1. 22 descriuendo questo Raccmto: accostamento insolito e improprio tra verbo e sostantivo che ne dipende. 23 verde statone: ‘gioventù’; è espressione di uso tradizionalmente poetico. Tratto arcaico è anche l’assenza dell’articolo davanti al possessivo. 24 cm rendersi tributari] delle Parche: ‘sudditi delle Parche’, quindi ‘essendo morti’ (le Parche nella mitologia latina sono dee che presiedono alla vita e alla morte di ognuno). 25 parentela: ‘cognome’. 26 medemo: variante antica di medesimo. 27 generaliter. ‘in generale’, cioè senza puntuali specificazioni. 28 deformità: ‘deformità, difetto’.
7. 29 Ne alcuno dirà... puri purissimi accidenti...: si argomenta che il tacere nomi di persone e di luoghi non è manchevolezza del racconto, perché chi
conosce la filosofia (aristotelica) sa che i nomi non toccano la sostanza delle cose, ma sono solo accidentalmente connessi con essa puri purissimi accidenti). Il ragionamento dell’Anonimo, che sa tanto di ipercautela, piace però a M., che nel romanzo, per ben altri motivi, «tacerà li [... ] nomi». Ma l'interruzione della ‘copiatura’ proprio sulla parola accidenti - per di più, come subito si dichiara, «nel travaglio del decifrare uno scarabocchio» che veniva subito dopo - è palesemente faceta, ed è concorde chiusura del pezzo dell’Anonimo in tutte le introduzioni da FL in poi (salvo l’uso del singolare accidente nella Prima). Visto che l’opera nominata del Mascardi è sicuramente all’origine (con altro) di questa pagina ‘secentesca’, si potrà forse annotare anche che il vocabolo accidente, che ovviamente nel senso di ‘caso, avvenimento’ era allora nell’uso, appare però con certa frequenza nella scrittura del Mascardi (libro peraltro di lettura pesante anche perché infarcito di erudizione e di citazioni dotte) : si segnala - oltre la citazione fatta nella nota I, dove in breve tratto accidenti si legge due volte - che l’avvio del trattato IV, Digressione intorno allo stile, inizia con queste parole: «Quell’accidente medesimo che negli studi più fioriti della mia gioventù per lascivia d’ingegno, m’avvenne [...]».
8. 30 Ma quando... l'eroica fatica: cessa il corsivo riservato all’Anonimo e, col risalto grafico del carattere tondo che ora inizia, si presenta l’autore / trascrittore e dice «io» (è altra persona), intervenendo col discorso diretto in altra epoca (con altra lingua). E di fronte a lui compare subito il lettore come interlocutore necessario: con la domanda «viene subito focalizzata, con acutezza inequivocabile, la relazione di scambio che intercorre fra attività di scrittura e impegno di lettura» (Rosa, I venticinque lettori, p. 83). Con i Promessi Sposi «l’immagine del destinatario rafforza in modo decisivo la sua presenza, venendo assunta come termine di un dialogo riportato su un piano di parità» (Spinazzola, Il libro per tutti, p. 271). 31 dilavato e graffiato: ‘sbiadito e pieno di raschiature’. 32 L'avrò data... alla luce: «l’inciso come si suol dire [...] evidenzia la metafora, che il M. sembra qui usare come un residuo barocchismo rimasto nel corrente linguaggio letterario» - commenta Trombatore - che, sottolineandone anche l’intenzionalità, aggiunge: «andrà dunque letta con la medesima sfumatura enfatica della precedente “eroica fatica”». Ma a qualificare ancora lo stile della pagina
si veda per esempio, più avanti, il ritorno delle anafore. 33 di concettini e di figure: ‘di accostamenti lambiccati e di figure retoriche’.
9. 34 com'è dozzinale!... com’è scorretto!: il giudizio negativo sulla scrittura dell’Anonimo, considerata nel suo complesso ben oltre il passo trascritto (e si noti la sottolineatura dell’anafora e degli esclamativi), viene precisato poi nei particolari e alcuni degli elementi criticati si riconoscono anche in quanto già è stato presentato (vedi nelle note che precedono osservazioni su caratteristiche settentrionali, forme antiquate, improprietà o arcaismi di microsintassi, venature spagnole, sprazzi di formule latine, accumularsi di metafore). 35 Idiotismi: ‘peculiarità linguistiche’. Stella-Repossi rimandano al paragrafo intitolato «Idiotismi», tra gli appunti relativi alla prima redazione del trattato Della lingua italiana (che recano come riferimento cronologico l’estate 1831), in cui M. mette in elenco alcuni modi proverbiali specifici di determinate lingue (SL 11, pp. 240-41). 36 ne’ luoghi: si avverte qui - alla prima occorrenza, nella parte non più attribuita all’Anonimo, di una forma fusa di una preposizione con l’articolo i- che l’uso del romanzo all’altezza di Q (diversamente da V) predilige le forme con eliminazione del dittongo discendente [de', ne’, ecc.), che tuttavia non risultano esclusive, ma fortemente predominanti, con rapporti di frequenza diversi secondo le preposizioni (verificandosi però anche il caso che ai e sui siano più frequenti di a’ e su’). 37 que’ passi: anche la riduzione del dittongo di quei aggettivo (che era dominante in V) è operata sistematicamente, salvo alcune sviste; per que'pronomi vedi cap. V, nota 10 e VIII, nota 23. 38 rettorica... di buon gusto: quella che l’autore sente aderire giustamente al senso delle cose:
«ne’ luoghi più terribili o più pietosi della storia, a ogni occasione d’eccitar maraviglia, o di far pensare [...]», o altrove. È il segreto della letteratura.
10. 39 solecismi: vedi nella nota 5. 40 in questo paese: ‘in Lombardia’. Sul carattere delle scritture secentesche e in particolare sullo «stile lombardo» M. si era soffermato lungamente nella Seconda introduzione a FL, in pagine acute. 41 son troppo ammaliziati... di stravaganze: il riferimento alla competenza dei lettori contemporanei ribadisce la certezza che la scrittura dell’Anonimo, oltre a essere di lettura faticosa («si troverà poi chi duri la fatica di leggerla?»), è sentita come stesa nei modi della falsità. Di ammaliziato, di cui non c’è altra occorrenza nel romanzo, si conoscono prima di questa solo un paio di attestazioni dal Seicento toscano; Rigutini-Mestica commentano: «più toscano ammalizziti» (in accordo sostanziale con la lessicografia ‘dell’uso’, di ispirazione toscanista, del secondo Ottocento; soltanto Petrocchi, Diz., registra ammaliziato, relegandolo però nella parte inferiore della pagina come «pistoiese»). 42 e me ne lavo le mani: l’espressione spiccia liquida l’Anonimo senza tanti complimenti, salvo il ripensamento che immediatamente segue sulla bellezza della «storia». E una distinzione significativa tra «storia», appunto, e scrittura che la riferisce (e dunque la interpreta; vedi già Girardi, pp. 1 e 4). Rifiutare l’Anonimo (non la sua «storia»), significa rifiutare, sì, una lingua e uno stile - anzi è proprio questo soltanto che il testo esplicitamente trasmette - ma insieme un modo di vedere e di giudicare. Nella Prima Introduzione a FL M. dichiarava di preferire le «riflessioni» sue a quelle dell’Anonimo: «L’autore di questa storia è andato frammischiando alla narrazione ogni sorta di riflessioni sue proprie; a me rileggendo il manoscritto ne venivano altre e diverse; paragonando imparzialmente le sue e le mie, io veniva sempre a trovare queste ultime molto più sensate, e per amore del vero ho preferito lo scrivere le mie a copiare le altrui [...]» (FL, Appendice, Introduzione del 1821 § 11). Con la Seconda introduzione, scritta dopo aver concluso la prima stesura del romanzo, l’esperienza del già fatto e il senso grave di insoddisfazione che l’accompagna portano invece drammaticamente in primo piano il problema linguistico-stilistico della riscrittura, con un giudizio negativo e circostanziato sulla propria «cattiva lingua» («Scrivo male [...]: scrivo male a mio dispetto [...]»: FL, Introduzione § 25). Poi le bellissime pagine della Seconda introduzione sono messe da parte e V- con Q^che non accoglie mutamenti di sostanza - si esprime nei termini stessi che qui leggiamo. Il problema della «dicitura» (§§ 11 e 13) - in generale, e in particolare per il romanzo - fu cruciale per M. (invase la sua vita)
e anche qui, per quanto non più nei termini della Seconda introduzione, è la «dicitura» che si dice deve essere rifatta, mantenendo «la serie de’ fatti» del manoscritto. La «dicitura» è problema di ‘superficie’, ma è grave perché chiede di poter comunicare e dunque coinvolge il lettore; ma insieme è forma che dà un senso al romanzo e costruisce la fisionomia stessa del narratore. In essa e nel dialogo con l’Anonimo per M. sta anche il rapporto tra la «storia» e la sua interpretazione (tra i «fatti» e il «modo d’osservarli»: XXXI 3), tra la storia e l’«invenzione» e sta un giudizio (morale) sul mondo, dato che «il narratore manzoniano nasce, in piena coscienza, come revisore e ordinatore di un’ottica narrativa già formata, ma inadeguata e manchevole» anche «quanto a capacità di approfondimento storico e morale» (Barenghi, Diciture, p. 18, e vedi, sul diverso delinearsi della figura del narratore attraverso le introduzioni, pp. 19-29; cfr. anche Grosser, Osservazioni sulla tecnica narrativa, p. 440; Muniz Muniz, «I Promessi sposi» come storia rifatta, p. 89; Brogi, L'Anonimo e la cornice narrativa) . «Via via che il romanzo approfondisce nella prassi dello stile il proprio carattere di genere letterario fondamentalmente critico, che si afferma solo in quanto assume la letteratura come un istituto su cui intervenire e la società come il polo di attrazione della propria esistenza, la questione della lingua si salda con il ruolo del narratore» (Raimondi, La radice quadrata, p. 170). E si dirà anche che, se la «storia» sembra bella, fare il romanzo è anche «un atto di fiducia pieno nella forza fabulatrice dell'invenzione artistica, non subordinata ma complementare all’impegno di verità morale» (Rosa, I venticinque lettori, p. 93; e, si nota, in Q si aggiunge un’altra volta proprio l’attributo bella per quella storia: «a me era parsa bella, come dico, molto bella», § 11, mentre V recava: «a me ella era paruta, come dico, molto bella»: ivi, p. 92).
11. 43 tuttavia: ‘ancora, tuttora’. 44 Non essendosi presentato alcuna obiezion ragionevole: di questo mancato accordo del participio passato col soggetto che segua, trattandosi di verbo intransitivo coniugato con essere (in questo caso pronominale), si trova, crediamo, un solo altro esempio nel romanzo (XVI 1; ma cfr. XXXII 7; XXXVI 39). È un uso che appartiene al parlato corrente (dove passa per lo più inosservato) ed è largamente documentato nella tradizione letteraria di Toscana (esempi di questo e anche di altri tipi di mancato accordo del participio passato in Barbi, Adagio, pp. 22-27; Tutte le opere, II, I, pp. 836-37; Brambilla Ageno, «Fu fatto beffe»; Nencioni, Presentazione, pp. 21-22). Si ricorderà però che proprio questa prima comparsa nell’Introduzione, in posizione dunque così visibile, divenne un ‘caso’ («è contro le più elementari
regole della grammatica»: Rigutini-Mestica) e fu a lungo discussa e ritenuta una svista (anche perché V recava «Non essendosi presentato alcun perché ragionevole»). Quanto alla forma obiezione si tenga presente che, nel quadro di un’accentuata tendenza al troncamento all’interno di frase, che si manifesta dopo V nell’intento di un avvicinamento alle modalità del parlato e della tradizione toscana, M. attua anche troncamenti che non corrispondevano all’uso di Firenze e della Toscana, come già notava D’Ovidio, Le correzioni, p. 99 («in parecchi luoghi è lecito dubitare se interpretasse bene l’uso toscano»; Bianchi, Parlar fiorentino, pp. 288-91). 45 esposta con un ingenuità... del libro medesimo: in forma appena un po’ coperta, e venata di sorriso, si insinua il sospetto che il ritrovamento del manoscritto sia un’invenzione. E il lettore poco sotto, a fine Introduzione, troverà che l’autore mostra quasi di temere che il suo libro sia «d’avanzo», quindi di nessuna importanza: l’«ingenuità» si sfalda.
12. 46 c’eran sembrati: dopo il comparire di io (§ 8) e il suo persistere, «un nuovo cambiamento di registro, stavolta più lieve, è mediato dai costrutti impersonali precedenti e segnato dal passaggio dall’io al noi» (Travi). 47 altri testimoni: dunque il libro sarà non solo ‘riscrittura’ dell’Anonimo, avrà altre fonti. 48 ci abbattevamo: ‘ci imbattevamo’. 49 in cose più forti: l’espressione è generica e si legge col suo contesto senza suscitare richiesta di chiarimento; l’intero capoverso ha valenza generale e ben si collega per il lettore col comparire, lungo il romanzo, di nomi e citazioni di «altri testimoni». Ma par certo che M., scrivendo, segretamente si riferisse a Gertrude, ché «si scopre il netto trasparire nella filigrana di questo famoso brano, presente compiutamente in questa forma solo a partire dalla terza stesura dell'Introduzione [...], dell’esperienza della scrittura della storia di Gertrude, anzi, proprio il chiaro riflesso almeno di una delle tante sue pagine soppresse, vale a dire i primi paragrafi del capitolo 11 del tomo 11 del Fermo e Lucia» [in particolare §§ 2-3] (Becherucci, In margine, p. 12), come mostrano convincenti riscontri lessicali. 50 citeremo alcuna di quelle
testimonianze: l’uso delle forme del singolare di alcuno, pronome o aggettivo, in contesto senza negazioni ha sapore letterario (vedi anche Petrocchi, p. 1005) e compare raramente in Q sempre come conferma di V, di cui tuttavia dimezza la frequenza).
13. 51 che dicitura vi abbiam noi sostituita? : la posposizione del pronome al verbo nelle interrogative era tradizionale in letteratura. Nel romanzo tuttavia è di gran lunga più frequente il tipo di interrogativa senza soggetto pronominale, che M. favorì sempre di più da V a Q Patota, Interrogative, pp. 313-17). 52 Qui sta il punto: analogamente si leggeva nella Seconda introduzione a FL: «Ma, rigettando, come intollerabile, lo stile del nostro autore, che stile vi abbiamo noi sostituito? Qui giace la lepre» (FL, Apparato, p. 17,11). In quelle pagine, come accennavamo, M. entrava nel vivo del problema della lingua, sia dichiarandosi insoddisfatto della sua scrittura sul piano linguistico-stilistico sia affrontando la «questione generale» («vasta e importante»: § 23), qui invece - come già in V- preferisce sfuggire a una risposta e lasciare sospeso l'interrogativo. 53 una regola di fatto: «probabilmente una di quelle norme che regolano la condotta dell’uomo nei suoi rapporti con gli altri uomini, le quali [... ] vengono comunemente osservate solo per ragioni morali o di convenienza» (Ziino, Il diritto privato, p. 112). 54 non pretendiam punto: qui punto era già in V, ma in linea generale va detto che M. tese a incrementare in (Ha presenza di punto come avverbio di rinforzo alla negazione (cui aveva prestato attenzione anche nelle Postille Cr.), probabilmente per il conforto del fiorentino (e toscano); tuttavia l’uso non aveva cessato ancora di essere tradizionale nelle scritture (come tra l’altro ci conferma anche un’esplicita affermazione di Ascoli, Proemio, pp. XXII-XIII). 55 avevam proposto... del modo di scrivere da noi tenuto: si sa che M. effettivamente lavorò a un’opera sulla lingua, scaturita dalle meditazioni legate alla stesura del romanzo: l’esperienza di scrittura era allora quella di FL, concluso nel settembre 1823: scriveva infatti di lui la madre Giulia Beccaria il 14 gennaio 1824 a Luigi Tosi: «è quasi alla fine di un volume sopra la lingua italiana» (Beccarla., «Col core sulla penna», p. 263). «E ne aveva anche scritto molto, quando accorgendosi, dopo nuovi studj e nuove meditazioni di esser nel falso, bruciò inesorabilmente tutto il suo lavoro fino all’ultima pagina. (Tutto ciò me
lo disse lui stesso)», dichiara il figliastro Stefano Stampa (Stampa, A. Manzoni, [I], p. 88). Alcuni frammenti ritenuti appartenere a quel libro sulla lingua sono stati editi per la prima volta nel 1983 (ora in SL I, pp. 32-34), ma si veda la nuova ipotesi di Raboni, La scrittura purgata. 56 contingenti: ‘eventuali’. L’aggettivo che si aggiunge al precedente crea un’espressione amplificata, consona alla baldanza - venata d’ironia - che caratterizza la parte finale del periodo e che prosegue oltre («una risposta trionfante»: § 14; «Non ci sarebbe mai stato autore che provasse così ad evidenza d’aver fatto bene»: § 15).
14. 57 non dico risolvon... ma le mutano: «le mutano, non per capriccio, ma per necessità logica; giacché, com’avverte in altro luogo egli stesso, “con le questioni piantate in falso, si deve cambiar la questione”» (Morandi, Le correzioni, p. 310). Morandi ha in realtà adattato la citazione al contesto: cfr. l'Appendice al capitolo III della Morale cattolica: «si sarebbe contentato di cambiar la questione (come si deve fare con le questioni piantate in falso)» (ed. Amerio, 11, p. 349). 58 così opposte in apparenza... d'uno stesso genere: se già tutto questo intrattenersi frastagliato sulle «critiche» sa visibilmente d’esperienza, qui forse si riconoscono anche echi di una conversazione che ritorna sullo stesso tema. Cfr. la lettera di Claude Fauriel, allora ospite di M. a Brusuglio, a Victor Cousin del 20 giugno 1824, dove si dichiara che una porzione staccata dal romanzo è diventata un lavoro a parte, «considérable et important», e ha per oggetto la lingua italiana e «la discussion des opinions étrangement divergentes des Italiens à ce sujet» (Barthelemy-Saint-Hilaire, M. Victor Cousin, III, p. 20) ; e cfr ancora Giulia Beccaria nella lettera citata nella nota 55, dove a proposito della stessa opera accenna al «conciliare molte idee fin’ora state cagione di controversie per non dire ingiurie reciproche». 59 non badare ai fatti e ai principi... doveva esser fondato: M. già da tempo si era domandato ‘che cos’è una lingua’ e quale sia la sua funzione: e avvertiva che elemento centrale doveva esserne necessariamente la socialità (proprio ciò che le secolari discussioni sulla lingua
in Italia avevano trascurato). Vedi addirittura la lettera al Fauriel del 9 febbraio 1806: «Per nostra sventura, lo stato dell'Italia divisa in frammenti, la pigrizia e l’ignoranza quasi generale hanno posta tanta distanza tra la lingua parlata e la scritta, che questa può dirsi quasi lingua morta»: ciò che impedisce agli scrittori di comunicare con la «moltitudine» (Carteggio Manzoni-Fauriel, p. 4). Per un’interessante corrispondenza testuale tra questo passo dell’Introduzione e uno dei Modi di dire irregolari (SL I, p. 40) vedi Stella, In margine, p. 64.
15. 60 venivano a fare un libro: il riferimento, si è visto, è ai mesi dopo la conclusione di FL. Siamo vicini al tempo della Seconda introduzione: «Ci bisognerebbe un libro= e il cortese censore, sarà d’accordo con me che di libri uno per volta è sufficiente, quando non è troppo» (§ 23; si avverte che il segno = è usato da M. «per marcare una pausa più forte della virgola»: vedi in FL Isella, Testo, p. 598). 61 abbiam messo da parte il pensiero: il silenzio affida al lettore il compito di riconoscere la risposta nella scrittura stessa del romanzo. Lasciando sospeso l’interrogativo sulla «dicitura» (suo sinonimo è, qui sotto, stile), strutturalmente qui si ripete - su oggetto diverso - lo schema della Prima introduzione a FL, dove pur con un atteggiamento generale di altra impostazione, la risposta era fiduciosamente delegata alla lettura del romanzo. 62 di libri basta uno per volta, quando non e d’avanzo: «considerata nel suo complesso questa Introduzione ci appare frenata dal senso artistico ma dettata da motivi dottrinali, morali e polemici: quale debba essere la materia della storia, quale giudizio morale e letterario si debba fare del secolo dei Promessi Sposi, come si debba scrivere. Tre questioni fondamentali nello svolgimento dell’attività del M. [...]. L’importanza di quest'Introduzione sta appunto nell’avere indirettamente indicato al lettore che la composizione del romanzo impegnava tutti gli interessi culturali e spirituali dell’autore» (Momigliano).

CAPITOLO I

i. 1 Quel ramo: il «ramo» di Lecco. Lo spazio della memoria è aperto subito dal dimostrativo d’avvio, che propriamente, per grammatica, prevede esperienza condivisa, anche se trapassa immediatamente in indicatore geografico di distanza, nell’ampio paesaggio che si dispiega. Il periodare lento, legatissimo ma aggiuntivo, dove un’insistente virgolatura, che significativamente aumenta da V a Q, frena gli andamenti della lettura, poggia su palesi parallelismi ritmici e sintattici (vedi anche Orelli, Quel ramo), variati sottilmente da arricciature. La prima è vien, quasi a un tratto, a ristringersi, che succede al disteso viene quasi a un tratto a ristringersi di V, dove vien (secondo regole di una toscanità irreale - Bianchi, Parlar fiorentino, p. 291 - mediata da orecchio settentrionale) ora si interrompe su una sillaba tonica seguita da una delle virgole che isolano anche il membro quasi a un tratto (ondulato dalla sinalefe, se qui le vocali contigue i, a, u vengono a stringersi in un trittongo). Altra variazione ritmica, tra pause, preesistente, è e il ponte: ma entrambe marcano per l’appunto i luoghi del testo «in cui il lago cessa, e l’Adda rincomincia». In altri termini, se dopo FL, insieme ad altro (strettamente connesso, allora, a una più diretta, scopertamente biografica, fisica immersione nei luoghi e a un più ravvicinato descrivere), scompare anche «il fluttuamento delle onde» e «il doppio e diverso rumore dell’acqua» d’improvviso costretta dagli argini a correre veloce, il ritmo, di esemplare iconicità, qui ancora serba, e ritrova, segreta traccia dell’antica stesura. Poi l’Adda ritorna lago, e il periodo si chiude su sé stesso nella ripresa chiastica («in nuovi golfi e in nuovi seni») di un motivo iniziale («tutto a seni e a golfi») e nel ripetersi gradito delle parole («allontanandosi di nuovo», «in nuovi golfi e in nuovi seni»). Sul novenario d’avvio, «fatalmente, inesorabilmente» avvertito, cfr. anche Pascoli, A Giuseppe Chiarini, p. 1968. Per una partizione in «unità melodiche» della pagina iniziale del romanzo vedi Beccaria, Ritmo e melodia, pp. 115-17. Per riscontri con la descrizione degli stessi luoghi nel Viaggio da Milano ai tre laghi Maggiore, di Lugano e di Como e ne’ monti che li circondano di Carlo Amoretti, che M. possedeva in due diverse edizioni (1801 e 1814: Pestoni, Raccolte, pp. 67 e 186), si rinvia a Bottoni, Scott e Manzoni 182.1, pp. 427-32; Bardazzi, Manzoni, pp. 106-09. 2 due catene non interrotte di monti: per quanto la sequenza «non + interrotto» sia usata più volte da M., anche negli stessi Promessi Sposi, si segnala che la dicitura «la costiera non interrotta di monti» compare proprio nel primo capitolo della Storia di Milano di Pietro Verri, a proposito della pianura lombarda contornata dalle Alpi e daU’Appennino (Gaspari, Pietro Verri, p. 49; sul possesso dell’opera da parte di M.: Pestoni, Raccolte, p. 156). Meno probabile, benché formalmente
più simile, il riscontro con «una catena non interrotta di monti», espressione usata dal Cuoco nel Saggio storico sulla rivoluzione napoletana del 1799 a proposito del regno di Napoli (Bardazzi, Manzoni, p. 106). 3 costiera: qui e al § 2, con la stessa terminazione dell’antecedente in V riviera (che, come ‘regione posta sulla riva, di lago o di fiume’, era lombardismo). La parola ricompare soltanto in V 17 (in quel caso come conferma su V). 4 il ponte: l’antico ponte Azzone Visconti, a Lecco. 5 per ripigliar poi nome di lago: l’Adda forma successivamente il laghetto di Pescarenico, il lago di Garlate e quello di Olginate.
2. 6 torrenti: il Gerenzone, il Caldone, il Bione. 7 con voce lombarda: il nome è adattamento del dialettale Resegón, propriamente ‘grossa sega’. 8 le mura: comunemente a Milano i bastioni, quasi toponimo (che M. qui e altrove muta, e mantiene soltanto in xi 58). 9 discerna tosto: si potrà forse restare in dubbio se la letterarietà delle parole qui sia tocco di maestà volutamente tributato al Resegone, appena scaduto per la quotidianità del riferimento etimologico, o se invece, proprio in una curatissima prima pagina, questo non sia frammento sfuggito alla revisione accanita. Entrambi i vocaboli presentano qui l’unica occorrenza sopravvissuta da V (si consideri in particolare la frequenza dell’intervento su tosto, che in V aveva 192 occorrenze). Si possono del resto aggiungere altre osservazioni a proposito di sopravvivenze insolite nella parte d’avvio del romanzo. Il letterario ivi, già incontrato sopra al § 1, per lo più sostituito rispetto a V, è però notevolmente attestato in questo primo capitolo (anche ai §§ 26 e 51) ; in questo § 2 troviamo talché, rimasto soltanto qui e in X 44, e l’eccezionale forma sciolta su le - in «su le mura» - riflesso di un tipo ancora ben presente in V (ma qui per l’appunto di nuova introduzione) ; più avanti (§ 7) si ha il libresco vie, rafforzativo in vie più, non presente in altro luogo, mentre si constata che le scarse presenze del letterario giungere sono concentrate quasi tutte nei primi dieci capitoli (e ben quattro in questo - §§ 9, 12, ecc. - dove il più usuale arrivare, che in Q è la norma, compare due volte sole, ai §§ io e
28). La pagina già così lavorata e il paesaggio amato, cementati nella memoria, davvero la vincono un po’ sugli imperativi delle parole (divenuti più assillanti cammin facendo)? 10 lunga e vasta giogaia... più comune: il periodo si conclude con due membri che si corrispondono equilibrati, con effetto di prolungamento conclusivo, mentre l’apertura delle a di «vasta giogaia» felicemente si stacca in un concorde susseguirsi di u ed o chiusi nelle sillabe toniche. Giogaia è parola rara nel romanzo, si direbbe quasi spontaneamente accoppiata nella memoria dell’autore con giogo (qui presente due volte al § 7); ritorna in XX 1 (e giogo in XX 2, e non altrove).
3. 11 poggi: parola a un tempo della tradizione letteraria e dell’uso toscano, si direbbe intenzionalmente usata, se le sei occorrenze che ha compaiono praticamente a due a due (in questo caso poggio si ritrova al § 5). 12 in ispianate: è regolare in Q e già in V), salvo qualche svista, la prostesi tradizionale di i davanti ai nessi di «j + consonante» o alla sibilante palatale rappresentata da se, quando nella frase seguano a consonante (cioè, in pratica, dopo con, in, per, non). Se ne incontrano vari altri esempi in questo stesso capitolo: i primi sono non iscoprite (§ 5) e, per ispegnerla (§ 13). 13 sparse: seguito da di, nel senso di ‘cosparso, costellato’, sparso è sensibilmente letterario; M. l’usò in più casi. 14 di terre, di ville, di casali: terra ‘paese’ (cfr. anche subito sotto e nei §§ ss.) è accezione tradizionale (a volte in Q sostituita senz’altro con paese). Villa sarà forse da intendere nel senso letterario di ‘villaggio’. Casale ‘(gruppo di) casolari’ in Q non compare in altro luogo e M. ne fece sempre uso sporadico fin da FL; per il senso può interessare V V 20 dove il contesto equipara un casale (che passa a villaggio) con un «mucchietto di casipole» (V V 18). Complessivamente a «di terre, di ville, di casali» corrisponde in FL I, I, 9, più brevemente, «di case e di villaggi».
4. 15 la principale di quelle terre: continua gradito il ripetersi delle parole, che lega e moltiplica il testo. E dopo terre (accanto a territorio), subito: «alla riva del lago, anzi [...] nel lago stesso»; quindi al § 5: «correvano, e corrono tuttavia, strade e stradette», poi: «ricchi sempre e sempre qualcosa nuovi»; al § 6: «di là braccio di fiume, poi lago, poi fiume ancora»; fino al duplicarsi dello «spettacolo» nelle parole: «Il luogo stesso da dove contemplate que’ vari
spettacoli, vi fa spettacolo da ogni parte» (§ 7). 16 accaddero: il passato remoto, interrompendo per la prima volta - a partire da V- col suo valore distanziarne il dominio del presente verbale, solidarizza con la ‘distanza d’animo’ dell’ironia delle righe che seguono (FL I, I II ignorava il commento ironico). 17 castello: ‘fortezza’. 18 un comandante: storicamente Francisco Hurtado de Mendoza, castellano di Lecco dal 1590 al 1635 (Nicolini, Peste e untori, p. 81). 19 il vantaggio di possedere... della vendemmia: procede per membri paralleli anche il periodo ironico sulla guarnigione spagnola, dove si osserverà anche la corrispondenza chiastica tra alle fanciulle e alle donne del paese e a qualche marito, a qualche padre. Quanto al contenuto cfr. il riscontro già in Luzzatto, Manzoni e Gioia, p. 495, poi in Fermi, Gioia, Manzoni, p. 66, con Gioia, Sul commercio de’ commestibili (11, p. 88; posseduto da M.: Pestoni, Raccolte, p. 204): «in prova dell'amicizia verso de’ popoli, i soldati rovinano le vigne, i boschi, i seminati, e per ultimo saggio della loro onoratezza e umanità fanno mille violenze alle donne». E contro le violenze alle donne «si scagliarono spesso le gride» (Mele, Spagnuolo II, p. 2, con citazione da una grida del 1642; grida, parola molto frequente nelle pagine del 1 capitolo, vale ‘bando’). Sul piano storico «si rammenta tuttavia che la totalità o quasi di quelle guarnigioni era composta di italiani al servizio di Spagna» (Bezzola).
5. 20 Dall'una all’altra: nel periodo che torna a indugiare tra parallelismi e similarità (e di nuovo si aggiungono un paio di virgole da V a Q) si osserva anche la similarità fonica di altra, alture, altro, immersi tra altre liquide (l, r), o - sul finire - quella di si scorcia, spunta, sparisce. Gli indugi della scrittura hanno, dentro, riscontri di vita, se in M. «c’è una contemplazione che potremmo dire globale, della campagna [...]. Ed è sempre la campagna vista da chi va a piedi [...]» (Jemolo, Il dramma di Manzoni, pp. 149-50); infatti: «il monte di cui passeggiate le falde» (§ 7). 21 correvano, e corrono tuttavia: la sequenza verbale, ripetitoria e variata nei tempi (già in V), è snodo e legame
connettivo del testo tra gli imperfetti che precedono e il proseguire della descrizione paesistica al presente, prolungando all’indietro e dando insieme sostegno vivente alle linee di un paesaggio in cui si situa la «storia» trasmessa. E infatti subito ci si rivolge ai lettori: «non iscoprite che un pezzo di cielo [...]»; e, poco oltre, il § 7 si incardina sul voi. Tuttavia, come in vari altri casi (e ancora in questo capitolo), vale ‘tuttora’. Per l'immagine delle «strade e stradette [...] affondate, sepolte tra due muri» vedi in particolare cap. XX, nota 51. 22 sempre qualcosa nuovi: ‘un po’ (cfr. per esempio V III 21: «“Sapete leggere, figliuolo?” “Qualche cosa, signor dottore”», dove qualche cosa passa in Q a Un pochino), secondo un uso per qualcosa / qualche cosa assai raro e non presente altrove nel romanzo. Il modo è già in V, ma la sua eccezionalità è mostrata anche dal fatto che in V questa è l’unica occorrenza di qualcosa contro l’uso normale di qualche cosa (laddove in (Me due forme si alternano). 23 più o meno: commentava garbatamente Angelini I: «l’espressione avverbiale torna tre volte nel giro d’un periodo. Non è troppo? (O, forse, è pignoleria averlo notato)». Registriamo che, mentre la seconda e la terza comparsa, parallele tra loro, stanno già in V, «più o men ripide, o piane» si è aggiunto per correzione su «ripide, acclivi, piane» di V.
6. 24 Dove..., dove..., dove: l’addentrarsi frastagliato e ondulante del periodo nei particolari paesistici è solidale con la meraviglia della visione; e potrebbero pur anche definirlo, per l’appunto, parole come andirivieni o serpeggiamento. 25 vasto e variato: ovvio sottolineare ad esempio il ripetersi dell’iniziale; tuttavia va osservato che se qui si ha variato da svariato di V, identica correzione si ha in VIII 91 su suggerimento di Niccolini, Correzioni, p. 319, e che nello stesso modo si interviene anche altrove.
7.26 l'ameno, il domestico... il selvaggio... il magnifico: la descrizione, dove torna insistito il riferimento ai lettori, si chiude su una sintesi finale che ‘si innalza’ in esplicitezza sull'ultimo aggettivo sostantivato. «E alla fine ci rimane l’idea di una ricognizione esatta, veridica e insomma realistica; ma internamente avvivata da un sentimento generale, che è quello di una serena letizia contemplativa» (Trombatore). Ossia «la solennità iniziale acquista un accento familiare. La obiettività descrittiva, che risale al naturalismo settecentesco, è perciò relativa, in quanto questo paesaggio non è di scoperta, ma di memoria» (Nencioni, La lingua, p. 248). Sul gradimento di M. per la sostantivazione di aggettivi e di participi passati anche, come qui, in uso neutro, ha attirato l’attenzione Contini, La firma (e vedi già il rilievo di un contemporaneo, segnalato nel Carteggio manzoniano da Marchi, rec., p. 481).
8. 27 Per una di queste stradicciole: nel dominio, finora, di quello, la prima comparsa di questo, al di là del suo valore testuale anaforico, significa anche altro: ora «il dimostrativo [... ] fa da indicatore spaziale, restringendo la prospettiva e focalizzandola su don Abbondio» (Raimondi-Bottoni) . 28 7 novembre dell’anno 1628: il giorno e il mese sono precisati a partire da V. Tanta attenzione nell’indicare il riferimento temporale e il modo del dichiararlo («sulla sera del giorno [...]») si giustificano con l’inizio vero della ‘storia’, anche se sono venati di sorriso. «Il M. ebbe presente il calendario dell’epoca sia per i giorni del mese sia per quelli della settimana: infatti egli dovè sapere che il 7 novembre 1628 fu un martedì, come risulta (e lo vedremo) dalla successiva cronologia, che è rigorosamente coordinata, così per il numero come per il nome dei giorni, a quella data» (Belloni; vedi in proposito Del Lungo, Il calendario). 29 don Abbondio: il suo nome ripete quello del patrono di Como, titolare anche di un’antica chiesa nella stessa città (vedi anche la nota 79). Ma più d’uno ha pensato che il nome alluda anche a una corporatura sovrabbondante (cfr. VI 40, dove lo si definisce «pesante») e a un temperamento amante del vivere tranquillo. Per felici riscontri tra la psicologia di don Abbondio e del portiano Giovannin Bongee vedi Momigliano, L’opera di Carlo Porta, pp. 48-53 e 58; quindi Isella, Porta e Manzoni, pp. 195-99: qui anche il rinvio per bel bello a Desgrazzi [‘disgrazie’] de Giovannin Bongee, v. 8: «e andava insci [‘così’]
bell bell come se fa» (Porta, Poesie, 20). Bel bello, «la frase tematica di queste prime due pagine» (Momigliano; cfr. infatti subito al § 9 tranquillamente, che ricompare ancora per don Abbondio in VIII 26, e cfr. cap. XXXVIII, nota 27; quindi oziosamente e era solito, che ritorna al § 11), compare solo un’altra volta nel romanzo (in VIII 75), essendo state variamente mutate le altre scarse occorrenze di V Per la responsabilità dell’Anonimo circa la mancanza del cognome, e del nome del paese, vedi Intr. 6. 30 curato: la preferenza pressoché costante per curato rispetto a parroco (fin da FL) è certo da ricollegare, come già notò il Bianchi, Parlar fiorentino, p. 300, con l’uso dialettale milanese: cfr. in particolare Angiolini, Voc., s. cüràt / cüràa: «specialmente di campagna». Tuttavia la dicitura «curato di campagna» circolava molto nell’Ottocento ed è anche nella lessicografia toscanista della seconda metà del secolo.
9. 31 Diceva tranquillamente: «comincia quel nitidissimo disegno della mimica che sarà uno degli aspetti più costanti dell’arte del romanzo» (Momigliano), mimica che in generale meglio si staglia dopo FL per una più vigile attenzione al gesto, agli atteggiamenti, alla voce dei personaggi. Qui si osservi l’attenta analisi dei gesti che si innestano l’uno nell’altro come i membri dell’armonioso lungo periodo. 32 ufìzio: la forma, che in Q diventa esclusiva (anche per i derivati: vedi qui ufiziali al § 15), è tradizionale fiorentina (cfr. per esempio Bianchi; Nencioni, Autodiacronia, p. 118), per quanto anche a Firenze ci fossero forme concorrenti. 33 fessi: ‘fenditure’.
10. 34 viottole: succede a viottoli di V (come in quasi tutti i casi in cui compare). La forma femminile è l’unica usata in Q: M. dovette ritenerla più tipicamente fiorentina (indicazioni in tal senso si trovano anche nella lessicografia di indirizzo toscanista di secondo Ottocento; cfr. Petrocchi, che dichiara viottoli «meno comune a Firenze», e vedilo anche a p. 1052). 35 cura: ‘chiesa parrocchiale, parrocchia’. L’uso di cura tornerà soltanto nel cap. XXXVIII; risulta un po’ più frequente nel romanzo parrocchia. 36 volevan dir fiamme: subito dopo: «volevan dire anime del purgatorio»: la scrittura ironicamente fa suo un modo di esprimersi di sapore popolare. Si ricorderà inoltre, su tutt’altro piano, che «la devozione alle anime del purgatorio è caratteristica della pietà postridentina» (Getto, Letture, p. 23). 37 sur un fondo bigiognolo: è regolare già in V, salvo eccezione (vedi cap. XXXVII, nota 41), l’uso di sur in luogo di su davanti all’articolo indeterminativo; presente accanto a su nella tradizione, aveva soprattutto il conforto del toscano popolare. Bigiognolo succede a grigiastro di V e non ricorre più nel romanzo; è vocabolo di raro uso, di cui si conosce un’unica altra attestazione anteriore, toscana, dei primi anni dell’Ottocento.
11. 38 vide una cosa che non s’aspettava: in una zona testuale in cui nella descrizione domina l’imperfetto, il passaggio al passato remoto - anticipato dal giunse del § 9 - già di per sé è un annuncio. 39 al confluente... delle due viottole: ‘al punto in cui si incontravano’.
12. 40 omero: il quadro d’epoca si avvale di parole eccezionali nel romanzo: omero (già in V, mentre FL I, I 24, nel passo corrispondente, aveva spalla:) è riservato altrove a tessuti di commossa elevatezza (solo per il cardinale in XXIII 22, e per la madre di Cecilia in XXXIV 49); subito dopo troviamo mustacchi, che non sopravvive in altro luogo. Qualche sostegno per una diversa interpretazione - elementi sfuggiti invece alla revisione? - potrebbe offrirlo tuttavia la presenza di entrambi, che scampa solo qui a una correzione sistematica. Quanto a nappa, che sostituisce fiocco di V (che era «lombardismo, in questo senso», come dichiara Petrocchi, e già Morandi, Le correzioni, p. 231, quindi anche D’Ovidio, Le correzioni, p. 45), si avverta che comunque non muta, nell’idea di M., questo particolare dell’abbigliamento (tutt’e due le parole si riferivano sempre alla «riunione de’ capi di tutti i fili o cordoncini, di cui la reticella era fatta», come dichiarava il citato Morandi). La descrizione, pur a più riprese sfrondata, acquista, a partire da V, il ciuffo, saggia anticipazione per III 26 e ss.
13. 41 Chi non ne avesse idea: l’uso assoluto del chi col valore di ‘se qualcuno’ era tradizionale. Il racconto appena cominciato si interrompe ora per un lungo tratto con l’inserimento di passi dalle gride. Nel commento tempi verbali del presente e del passato si alternano; M. si serve largamente del presente caratteristico del riassunto per meglio connettersi con le citazioni, dove, naturalmente, domina il presente. Si tratta probabilmente dello stesso bisogno di ‘cemento’ del testo che ispira anche una lieve tendenza modernizzante nel citare. Più in generale importa riconoscere, quasi all’inverso, che il perché della lunga interruzione (introdotta a partire da V) sta anche nell’effetto di distanziazione della vicenda ottenuto attraverso l’apparente non-mediazione dell’inserimento ‘puro’ (e reso in corsivo) da una situazione storica tanto diversa: che si esprime direttamente con la sua mentalità, il suo costume, la sua legge, la sua lingua (via via sottolineati variamente dall’autore). E per l’appunto anche a una generale strategia di ‘distacco’ risponde il rifacimento di FL in V/Q. 42 squarci autentici: cfr. la lettera a Carlo Morbio del 16 novembre [1839]: «I brani di gride citati ne’ Promessi Sposi, furono da me riscontrati per minuto coi gridari o con gride volanti
nel far la prima edizione» (Carteggi letterari, p. 261). Ma una prima lettura delle gride risaliva al tempo di FL: cfr. le due lettere a Gaetano Cattaneo, fondatore e conservatore del Gabinetto Numismatico di Brera, attribuite a marzo-aprile 1821, in cui M. parla appunto di «sei volumi di Gridario» avuti da Cattaneo, in cui mancano «le Gride dal 1626 al 33», e in particolare dice di trattenere «qualche tempo il Gridario del Duca di Feria che va dal 1618 al 26» (Carteggi letterari, p. 17). Poiché delle gride esistono tirature diverse anche degli stessi tipografi Malatesti (gli unici ricordati da Manzoni), a volte di data di stampa non dichiarata e con diversa numerazione di pagine, si precisa che i nostri rinvii, per le gride fino a tutto il 1618, si riferiscono ai volumi della Biblioteca Nazionale Braidense segnati rispettivamente 12-1-1-3 (dove sono legati insieme i Gridari Aragón, Velasco, Fuentes, Hynojosa), e 12-1-1-8 (Gridario Feria, i cui estremi cronologici corrispondono a quelli detti), che, primo e ultimo volume di un gruppo di sei provenienti dal Gabinetto Numismatico come attestano i timbri, dovrebbero essere proprio tra gli esemplari consultati da M., identificandosi a quel che sembra con quelli inviati da Cattaneo (vedi ora anche Nunnari, Le gride spagnole, pp. 20-22; Carteggi letterari, pp. 18-19). La lacuna cronologica constatata da M. si ritrova sia nelle copie citate sia in altre raccolte di gride, in quanto «i gridari non risultano [...] essere stati posti a stampa con piena sistematicità» (Nunnari, Le gride spagnole, p. 14). Abbiamo comunque riscontrato i passi delle gride manzoniane tutte le volte che risultano comprese anche in edizioni diverse, sia all’interno dei sei volumi nominati sia in altri gridari degli stessi Malatesti, senza trovare variazioni testuali apprezzabili. Il modo di citare è fedele pur con qualche libertà (cfr. anche Barbi, Adagio, p. 50), e si osservano modernizzazioni, tese evidentemente a facilitare l’inserimento di una ben diversa scrittura. I ritocchi dalla pura grafia (anche un certo numero di maiuscole viene eliminato) si estendono a incidere variamente sulla forma della parola (da essercitio si passa a esercizio, ecc.) e si notano aggiustamenti interpuntori, perfino qualche lieve ritocco sintattico. Testimonj e indizj del § 17, omicida del § 20 e anche regi del § 23, rendono in modi diversi l'originaria grafia -ij delle gride. Poiché i passi citati restano pressoché intatti da V a Q, alcune piccole libertà di M. trascrittore hanno caratteristiche palesi della ‘linea’ di V: per esempio dai capi al § 20, dove la grida aveva da’ Capi (vedi Intr., nota 36), o sieno del § 19, dove la grida aveva siano. In genere sulle gride milanesi e specificamente su quelle citate da M. vedi Nicolini, Manzoniana, pp. 275-88 e 331-73; Nunnari, Le gride spagnole. Quelle nominate in questo capitolo sono state anche ristampate in Colombo, E primo capitolo. Confronti tra alcune gride e trascrizioni in V si trovano in Gavazzeni, «U» e «V», pp. 608-18.
14. 43 Fino dall'otto aprile dell’anno 1583: cfr. Gridario Aragón, pp. 7-8, da cui
puntualmente, come per le gride seguenti, M. trae anche i titoli del governatore («gran Contestabile» originariamente valeva ‘ufficiale capo dell'esercito’). Sua Maestà Cattolica è Filippo II, re di Spagna dal 1556 al 1598 (per l’attributo di cattolico vedi cap. XXVII, nota 104, in fine). 44 ritenere: la grida ha in suo luogo tenere, & riputare. 45 esercizio: ‘lavoro, mestiere’.
15.	46 giorni sei: la formula ‘burocratica’ è di M.: la grida ha sei giorni (così anche sotto, al § 19). 47 galera: «pena de la galera, 8c del remo», precisa in un luogo la grida.
16.	48 nell'anno seguente, il 12 aprile: per la citazione della grida (anche al § s.) cfr. Gridario Aragón, pp. 32-33. Si osserverà il voluto riuso di detto, in «detto signore» rispetto a «detti bravi» della citazione, per cui uno stilema delle gride linguisticamente conguaglia signore e bravi, mentre non casualmente M. tralascia, per l’appunto, un’altra comparsa di detto (la grida propriamente recava: «che questa Città è tuttavia piena di detti Bravi, tornati dipoi che la detta grida fu publicata, a viver come prima vivevano»). 49 dà fuori: ‘pubblica’; modo tradizionale e a un tempo con diretta corrispondenza nel milanese dà foeura, resta da V qui e al § 21, mentre altrove è sostituito da pubblicare. 50 grida: come già visto nella nota 19, grida equivale a bando, e implicitamente lo dichiara lo stesso testo (se qui, appunto, «un’altra grida» è equiparata a «bando» del § 14). Comunemente M. nel romanzo usa grida a preferenza di bando.
17. 51 per processo informativo: ‘nella fase relativa agli accertamenti’. 52 galea: sta per galera della grida; la forma, una volta inserita in citazione, è rimasta intatta da V, mentre subito sopra, al § 15, M. è intervenuto mutando nella propria scrittura galea in galera (Q infatti, a parte questa citazione, accoglie solo forme con -r-). 53 detto triennio: in realtà qui non nominato in precedenza.
19. 54 È questi: come pronome singolare riferito a persona, questi, d’uso letterario, in Q è presenza eccezionale (qui resta da V). Per la grida cfr. Gridario Velasco, pp. 21-23. La casa «delli sette Infanti di Lara» ricordava nel suo nome la celebre e tragica storia, appunto, de Los siete Infantes de Lara, diffusa già da cantari medievali. 55 sbrattare: ‘sgombrare’.
20. 56 E 23 maggio... 1598: cfr. Gridario Velasco, pp. 127-30.
57 appostatamente: ‘deliberatamente’. 58 mninamente’. ‘assolutamente’. 59 monizione'. ‘anmionimento’.
21. 60 Signore, il Signor: la formula è nella grida. Nella citazione che segue (dove miseria vale ‘condizione infelice’) invece la forma pernizioso, ripresa anche al paragrafo seguente, è di M.: la grida ha pernicioso, anche se la forma prescelta si trova (con grafia -ti-) in altre gride del tempo (e chiaramente piacque a M., che la usa scherzosamente anche in lettera a Eustachio Degola del 15 maggio 1825: Lettere, 1, p. 377). Cfr. Gridario Fuentes, pp. 2-5.
22. 61 nell’ordir cabale: ‘trame’. Il conte di Fuentes ispirò sia Carlo Emanuele I di Savoia nella contesa contro Enrico IV (re di Francia dal 1589 al 1610) per
il marchesato di Saluzzo sia Charles de Gontaut duca di Biron, generale dello stesso Enrico IV, nella congiura contro il suo re. Le conseguenze furono che Carlo Emanuele col trattato di Lione, nel 1601, si assicurò Saluzzo ma dovette cedere altri territori, mentre il duca di Biron, scoperto, venne decapitato nel 1602. Dal punto di vista stilistico si noteranno le allusioni per l’appunto allo stile delle gride, in certo insistito tornare delle parole («suscitar nemici al suo gran
nemico Enrico IV»; «a cui fece perder più d’una città», «a cui fece perder la testa») ; o nell’ampliarsi della metafora dalla ripresa di «seme tanto pernizioso»
a germogliare, quindi a estirparlo; o nel sommarsi dei sensi in perder la testa (‘uscir di senno’ e ‘venir decapitato’). 62 il 22 settembre dell'anno 1612: cfr. Gridario Hynojosa, pp. 17-22.1 riferimenti di M. alle gride si fanno ora più accelerati, si infittiscono gli «etc.» nei titoli dei governatori, si evita di citare, si stringe il commento.
23. 63 stampatori regii camerali: «Stampatori Regij Camerali» (‘dello Stato’) è la normale qualifica dei Malatesti nelle gride (per la grafia regii vedi sul finire della nota 42). 64 la solita grida: se solita già contraddice l’affermazione appena fatta («pensò seriamente ad estirparlo») la stessa dicitura, «la solita grida», ricompare scaltramente subito sotto, al § 24, a proposito di altra grida.
24. 65 il 24 decembre dell'anno 1618: cfr. Gridario Feria, pp. 14-17. 66 l'illustrissimo... il giorno 5 ottobre del 1627: il governo di Gonzalo Fernàndez de Córdoba durò dal 1626 al 1629. La grida è in realtà del 15 ottobre, come segnalava Castiglioni, Briciole, p. 119, e come figurava già in una copiatura parziale che M. aveva fatto per suo uso e che si conserva alla Braidense (cfr. L'officina, pp. 24-25; Nunnari, Le gride spagnole, pp. 41-42). Il particolare della data erronea intacca il minuzioso conteggio circa la distanza dal «memorabile avvenimento». M. evidentemente si è potuto procurare anche le gride del periodo di cui lamentava la mancanza nei volumi che aveva avuto da Cattaneo (vedi la nota 42). 67 memorabile avvenimento: cfr. Intr. 3: «fatti memorabili, se ben capitorno a gente meccaniche, e di piccol affare».
25. 68 una del 13 febbraio dell’anno 1632: abbiamo riscontrato la breve citazione dalla grida nella fotocopia dell'originale posseduta dal Centro Nazionale Studi Manzoniani (segnatura CM Misc.CR G 52). 69 c’era de’ bravi tuttavia: a chiusura della ‘zona gride’ l’affermazione sorridente e spiccia è consapevolmente accentuata con la caduta in una sintassi colloquiale. La mancanza di accordo tra soggetto e verbo, in questo tipo di sequenze e in altre (su cui già attirò l’attenzione il D’Ovidio, Le correzioni, pp. 86-88), è movenza tipicamente da parlato gradita a M. (già in V). Può trovarsi, come si vede, anche nelle partì narrative.
26. 70 qualcheduno: è esclusivo in Q l'uso di qualcheduno (già maggioritario in V in FL rispetto a qualcuno, che in Q appunto scompare). 71 l’aspettato: due forme diverse di uno stesso verbo, aspettare, marcano i due tempi dell’intendere di don Abbondio (e aspettato è altro uso della sostantivazione: cfr. la nota 26).
72 a un tratto: ‘insieme’.
27. 73 fu assalito... da mille pensieri: superba, nel sorriso, la maestria di M. in questa zona, nel succedersi delle fasi d’allarme fino alla ‘catastrofe’: tra gli interrogativi repentini, la calibratura puntualissima dei gesti (la descrizione si arricchisce, in proposito, dopo FL), l’alternarsi dei tempi verbali (gli indugi degli imperfetti, i ‘primi piani’ dei passati remoti), tratti di accelerazione sintattica e di frammenti di parlato. Nel periodo conclusivo, dopo l’incalzare
dei passati remoti, al momento dell’impatto un presente di ‘pensiero diretto’ si apre appena e si chiude, tagliato bruscamente («ci siamo; e si fermò su due piedi»). Per quanto riguarda in particolare l’attenzione prestata ai gesti, si rifletta che l’importanza ad essi attribuita da M. è anche editorialmente sottolineata dall'inserimento in Q, su sua indicazione, nel punto corrispondente della pagina, dell’immagine di don Abbondio a mezzo busto (e si badi, è la prima volta che lo si vede di fronte), rappresentato fedelmente da Gonin con le dita della sinistra nel collare e la faccia un po’ girata indietro, nell’atto proprio di guardare con la coda dell’occhio.
29. 74 galantuomini: nel romanzo, e specialmente in certi settori testuali, come hanno notato in molti, «volentieri si dichiarano galantuomini quelli che non lo sono o lo sono troppo poco» (Angelini, p. 40): cfr. infatti, per questo stesso capitolo, §§ 34, 59, 61, 78. «La parola galantuomo, nel romanzo, è una parola fortunosa», scrive Russo, che ci si sofferma in particolare a pp. 259-60 (vedi poi Carrannante, Note sull’uso di «galantuomo», pp. 44-49; Ellero, Manzoni, pp. 291-307). 75 piantandogli gli occhi in faccia: il primo incontro dialogico, che presenta la sfrontatezza dei bravi a confronto con l’arrendevolezza pavida e bassa di don Abbondio, mette subito in luce la cura speciale prestata alla resa vivida
degli atteggiamenti, dei gesti delle persone, dei modi delle voci («alzando i suoi [occhi] dal libro, che gli restò spalancato [...]», «con l’atto minaccioso e iracondo [...]», «con voce tremolante» ecc.). Il parlato acquista con M. il colore che gli compete e si inquadra negli atti.
30. 76 Cosa comanda?: a proposito di Chi mi comandai?, che si ritrova poi nel luogo corrispondente di V, M. aveva scritto: «Ho detto comanda in vece di chiama, come parola che indica sommissione» (lettera a Tommaso Grossi attribuita all’agosto 1824: Grossi, Carteggio, p. 279). 77 maritar: in Q gli usi di maritare e di sposare sono così razionalizzati: il primo vale ‘unire in matrimonio’ (ma sarebbe improprio a parere di Rigutini e di Morandi: Morandi, Le correzioni, p. 234), e maritarsi ‘sposarsi’ è usato sia in senso reciproco, sia per donna, sia per uomo (dunque ‘ammogliarsi’: cfr. qui ai §§ 61 e 62) ; il secondo vale soltanto ‘prendere in moglie o in marito’ (mentre sposarsi non c’è). 78 domani: dunque di mercoledì, precisamente «il mercoledì della settimana di san Martino, com’è uso antico in vari paesi delle province venete e lombarde» (Petrocchi, p. 371). 79 Renzo Tramaglino e Lucia Mondella: se Lucia non muta il suo nome ‘luminoso’ da FL, muta invece il suo cognome (originariamente barella) ; Renzo (o Lorenzo) Tramaglino succede invece a Fermo Spolino. Si noterà tuttavia il permanere di alcuni elementi fonici: -ino, -ella, la e tonica di Renzo che è chiusa in pronuncia milanese come in Fermo, oltre a una qualche costanza nel numero delle sillabe. Sull'onomastica del romanzo (e già si è considerato il nome Abbondio) e sul perché di certe scelte si sono avanzate ipotesi diverse, che a volte possono anche sovrapporsi anziché escludersi; si rinvia in particolare, anche per la bibliografia anteriore, a Castellani Pollidori, Il messale; Contini, Onomastica; De Michelis, I nomi; Morando, Il vocabolario; Folena, Antroponimia, pp. 360-65; Jones, Alcune note; Tongiorgi, Abbondio, Rodrigo. Qui si ricorderà soltanto che il messale, sul finire del canone della consacrazione, nella preghiera Nobis quoque peccatoribus, accoglie una lista di nomi di apostoli e martiri, dove si ritrovano, certo non casualmente, quelli di vari personaggi femminili dei Promessi Sposi, tra cui Perpetua, Lucia, Agnese, Cecilia (la prima segnalazione in tal senso è in Morici, Per l'onomastica) ; mentre per diversi personaggi maschili, e anche per il nome Lorenzo, si sono trovati riscontri nelle litanie dei santi (per il caso particolare dei nomi dei cappuccini vedi cap. III, nota 81). Il quadro tuttavia si è arricchito con le nuove acquisizioni di Morando, che ha documentato corrispondenze con nomi propri registrati in lemma nel Vocabolario milanese di Cherubini (tanto usato dal Manzoni) e consistenti radicamenti in area milanese di nomi legati a credenze comuni e alla religiosità popolare,
ritornanti tra l’altro nei proverbi e nei detti proverbiali (riconoscendosi così in M. la volontà di fare «una storia milanese anche nell’onomastica [... ] da qualsiasi parte provenisse un suggerimento»). I cognomi di Renzo e Lucia sono verosimilmente allusivi a mestieri (il tramaglio è un tipo di rete da pesca; in milanese mondà i galett o la seda, vale tecnicamente nella filanda ‘ripulire i bozzoli o la seta filata’). A parere di Angelini, La «storia», p. 92: «Anche i nomi sono belli: lei, evoca un paesaggio tutto mondizia e luce - Lucia Mondella lui, odoroso di tramagli e di pesca - Renzo Tramaglino - come conviene a chi è “nato e cresciuto alla seconda sorgente” [XVI 26] dell’Adda, tra Pescarenico e Pescate e Acquate». In ogni caso i cognomi dei protagonisti appaiono anche «funzionati alla rappresentazione di figure umane comuni (non eccezionali, non leggendarie o eroiche), eppure dotate di una propria specifica, peculiare individualità» (Barenghi, Cognome e nome, p. 343). Sul passaggio da Spolino a Tramaglino vedi anche l’ipotesi di Bologna, Il filo della storia, pp. 378-82.
31. 80 Cioè... cioè: si osserverà l’ardire grafico-sintattico di M., che dopo i due cioè del discorso diretto fa punto, lasciando in sospeso la risposta. Prima di V non ci risultano presso altri autori esempi paragonabili. Oltre il respiro della pausa i due cioè affacciano, in avvio, una correzione, ché «la replica di don Abbondio, in effetti, contesta (e come!) la domanda-asserzione-accusa degli interlocutori, segnalando appunto che molto ci sarebbe da obiettare» (Manzotti, Spiegazione, p. 179). 81 II povero curato non c'entra... tra loro: don Abbondio si tira subito fuori dalla questione del matrimonio. Non solo ne ignora la sacralità che come prete dovrebbe innanzitutto sostenere, ma il suo modo di esprimersi è assolutamente irriverente (e nel segmento i loro pasticci tra loro si noti il ribattersi di loro, a sottolineare la propria estraneità), mentre anche l’immagine di andare «a un banco a riscotere» qui appare volgare; vedi al paragrafo seguente: «a me non me ne vien nulla in tasca», con la nota relativa. 82 anderebbe: le forme non sincopate per il condizionale e il futuro di andare (anche onderà ecc.) sono praticamente le uniche che M. usa in (f avendole individuate come più caratteristicamente toscane (anche Petrocchi dalla sua angolatura toscanista giudica onderebbe «un po’ più comune» di andrebbe', e cfr. Vitale, La lingua). 83 riscotere: si tratta per il lettore del primo incontro oggi osservabile con una forma monottongata (-o- da -uo-), in linea col fiorentino e toscano corrente ( V presentava riscuotere). In realtà già sono comparsi spagnoli (§ 4), stradicciole (§ 8), muricciolo (§§ 11 e 28), per noi oggi normali, ma che in (f sono di nuovo forme ridotte rispetto a quelle in -uo- di V (e anche tono, che ora immediatamente incontriamo, succede a tuono). Per il comportamento generale di M. circa o/uo vedi la Nota linguistica. 84 del comune: ‘della comunità’.
32. 85 a me non me ne vien nulla in tasca: evidente la ricerca dell’espressione colloquiale di basso tono, per chiudere con dislivello stilistico - e chiare conseguenze interpretative - la battuta di dialogo (V aveva un più neutro a me non importa nulla', e si noti anche il ritocco del tipo a me mi: si tratta di un caso della cosiddetta «dislocazione a sinistra»; su costrutti di questo genere vedi già D’Ovidio, Le correzioni, pp. 85-86; cfr. anche Bassi, Postille, p. 252). 86 Orsù: «Non so come l’abbia conservato. Più che letterario è vieto e pedantesco» (Petrocchi, p. 34). Nel romanzo compare più volte, presso personaggi diversi. 87 son toppo giusti, toppo ragionevoli: proprio nel momento in cui lo minacciano, don Abbondio riconosce che i suoi sopraffattori sono «giusti» e «ragionevoli», e insiste sul «troppo».
33. 88 compagnone: ‘compagno’, verosimilmente con connotazione negativa.
34. 89 oratore: ‘ambasciatore, messaggero’, usato ironicamente. 90 sa il viver del mondo: cfr. poco prima (§ 31) nelle parole di don Abbondio: «Lor signori son uomini di mondo». Sapere il viver del mondo è dichiarato «forse [... ] il più comune» tra modi sinonimi sulla base dei pareri di Cioni e Niccolini, consultati per l’uso fiorentino all'indomani della pubblicazione di V (che recava: sa il vivere del mondo; SL11, p. 85). 91 don Rodrigo: il prepotente, «illustrissimo» come i governatori di Milano, ha nome di stampo spagnolo. Q accoglie qui il ritratto temibile del signore delineato da Gonin (dei tratti del suo viso M. non parlerà mai: vedi cap. v, nota 22), a precedere, voltata la pagina, quello che il testo dichiara, con forte immagine, sul terrore di don Abbondio.
37. 92 messere: «titolo che ancor s’usava in contado, dove tanti vocaboli vanno a passare i loro ultimi giorni; ed era proprio spezialmente de’ parochi», così M. stesso aveva spiegato dapprima sull’esemplare di Vche andava correggendo (Tutte le opere, II,I, pp. 839-40). Il vocabolo era comunque tradizionale in lingua come appellativo di rispetto, anche, in particolare, per gli ecclesiastici.
38. 93 Don Abbondio... le trattative: «L’osservazione è psicologicamente precisissima. La naturalezza della psicologia è uno dei motivi che più contribuiscono alla forza persuasiva del romanzo» (Momigliano). 94 chiudendo il libro con le due mani: quel libro che gli era rimasto «spalancato nelle mani, come sur un leggìo», nella stessa posizione dall'inizio del dialogo. 95 dond’era lui venuto: l’insolita interposizione tra l’ausiliare e il participio fu già variamente criticata. Citiamo D’Ovidio, Le correzioni, p. 67: «un lui che non è né letterario né di schietto uso toscano». V recava «donde egli era venuto» e la sostituzione
di egli con lui rientrava comunque nella serie di interventi di questo genere a favore di un uso corrente innanzitutto toscano. 96 che non voglio trascrivere: s’intenda, ‘dal manoscritto’. Questa è la prima comparsa, nel capitolo, di un’esplicita prima persona del verbo: il narratore scinde, in negativo, le sue responsabilità dall’Anonimo.
39. 97 aggranchiate: ‘intirizzite’; la parola non ha altre occorrenze nel romanzo. 98 del suo naturale: ‘della sua indole’ (e indole reca proprio V in questo punto).
40. 99 La forza legale: il ‘sapere’ di vita maturato da don Abbondio richiede qui, per M., una giustificazione storica esplicita. Dopo le pagine delle gride, che direttamente immettevano nel tessuto narrativo schegge di realtà di quel tempo lontano giudicate sul filo sottile dell’ironia, egli ora dà espressione distesa alle sue meditazioni severe sulle condizioni della giustizia e sul rapporto tra legislazione penale e impunità nella Lombardia del Seicento. Sottendono la pagina giudizi già espressi da Beccaria in Dei delitti e delle pene (opportunità di una giusta misura delle pene, fissata dalla legge e non superabile da alcun magistrato; conseguenze nefaste degli asili, considerati come invito al delitto). E si ricorderà anche la nota manzoniana autografa al cap. XXXVII di quel volume, in un esemplare ora nella Sala manzoniana della Braidense: «L’impunità è anche un vero incoraggiamento al delitto; perché l’uomo che sta per commetterlo la mette in calcolo come una eventualità di più di sfuggire la pena: il nome stesso esprime l’idea» (Opere inedite o rare n, p. 454). L’analisi, dopo il giudizio grave e assoluto - «La forza legale non proteggeva in alcun conto l’uomo tranquillo, inoffensivo, [...]»- procede ordinata, precisa e consequenziale nell’argomentazione; e si avvale di un periodare riposato, che si sostiene sull’equilibrio delle sue partizioni interne, facilmente disposte in corrispondenze di due o tre membri.
100 altrui: ‘ad altri’. Altrui, come pronome, in Q tende a scomparire, in quanto
forma sensibilmente letteraria; resta però qui e in un altro paio di luoghi.
41. 101 diluviavano: ‘se ne pubblicavano in continuazione’; per l'immagine cfr. V: «venivano giù a dirotta». Il verbo nel romanzo non ha altre occorrenze. 102 aumentabili... ad arbitrio: «all’arbitrio di Sua Eccellenza» è formula frequente nelle gride, e M. vi insiste nelle altre citazioni dei capp. III e XXVIII.
43. 103 smovere: forma monottongata per smuovere di V; prima della fine del capitolo (§ 71) troveremo la forma analoga commovere, anche questa succeduta a
commuovere di V In Q hanno sempre il monottongo le forme di movere e dei composti (vedi la Mota linguistica). 104 gli asili: il diritto d’asilo apparteneva a chiese e conventi. 105 minacciata e insultata, ma non distrutta: il tipo di sequenza (in questo caso già presente in FL I,I 37) «part. pass./agg. + e + part. pass./agg. + ma non + part. pass./agg.» (o più semplicemente «part. pass./agg. + ma non + part. pass./ agg.»), dove il participio passato o l’aggettivo che viene negato è una sorta di crescendo semantico di quanto precede, è caro a M. (vedine per esempio il gradimento in un passo famoso: XXXIV 47). Insultata: ‘aggredita, assalita’.
44. Sforza reale: la dicitura richiama formalmente forza legale dei §§ 40 e 43: di fatto «qui la forza reale dei violenti è tacitamente contrapposta a quella che prima era stata detta forza legale» (Trombatore).
46. 107 un pezzo di carta attaccato sulle cantonate: per un ritorno del sintagma cfr. Della lingua italiana, V redazione, cap. 1, § 269: «le stampe attaccate sulle cantonate» (SL 1, p. 384).
49. 108 L'uomo che vuole offendere... compagni: «il mondo storico non è primario in M., ma è interno a una visione immutabile delle cose. Così ritorna il presente atemporale, usato all’inizio [del capitolo] per darci la nozione dell’eterno fisico, e qui per quella dell’eterno umano e psicologico» (Girardi). 109 collegati in classi: il giudizio negativo, anche se variamente motivato, sulle corporazioni era corrente negli scritti di economia politica del Settecento, da Pietro Verri a Filangieri. Cfr, per esempio del primo le Meditazioni sulla economia politica, in Scrittori classici italiani di economia politica, Parte moderna, t. XV, Milano, Destefanis, 1804, pp. 66-74 (opera posseduta e postillata da M.: Pestoni, Raccolte, pp. 231-32; Ead., Postille, pp. 47-48). 110 il militare: l'esercito’. 111 i medici stessi: nonostante il loro lavoro umanitario, che avrebbe dovuto spontaneamente garantirli (altri ritiene che M. intendesse qui ironizzare sulle tradizionali discordie tra i medici).
52. 112 non nobile... ancor meno: la serie di attributi al negativo ritmicamente riposa sul terzo membro, il più negato (dopo V, che recava «non animoso») : e quello che implica direttamente le qualità dell’uomo don Abbondio (cfr. la celebre battuta di XXV 53 : «Il coraggio, uno non se lo può dare»). 113 anni della discrezione: ‘del discernimento’; l’espressione è tradizionale: cfr. per esempio il volgarizzamento trecentesco della Somma pisanella attribuito a Giovanni dalle Celle, cit. nella V Crusca s. discrezione: «Gl’impubi son detti i fanciulli che hanno meno di quattordici anni finiti, e la fanciulla meno che dodici; [... ] e passati questi anni, sono poi detti anni di discrezione». 114 come un vaso... di ferro: due le più probabili fonti della similitudine famosa: la favola di La Fontaine, Le pot de terre et le pot de fer, «costantemente riutilizzata dal romanzo europeo dal Don Chisciotte alla Sposa di Lammermoor di Scott» (Nigro, FL, p. 915; si ricorderà anche che le Fables di La Fontaine facevano parte della biblioteca di M.: Pestoni, Raccolte, p. 208), e la Bibbia: su questo versante il riscontro biblico che si riconosce più stringente è quello con l'Ecclesiastico 13, 3 («Quid communicabit cacabus ad ollam? quando enim se colliserint, confringetur» [‘Che succederà a mettere insieme un vaso di bronzo con uno di terracotta? se si urteranno, questo si romperà’]). Vedi comunque anche Getto, I «Promessi Sposi» i drammaturghi spagnoli e Cervantes, p. 347. 115 parenti: ‘genitori’; accezione letteraria, presente varie volte nel romanzo (in certi casi mutata da V a Q a favore di genitori).
54. 116 Neutralità disarmata in tutte le guerre: linguaggio da guerra e da politica
per il «sistema» di don Abbondio; vedi anche, poco dopo, «alla retroguardia». 117 le podestà laiche: ‘i poteri civili’.
55.118 dissimulando: ‘facendo finta di non notare’. 119 gl’incontrava'. gli vale naturalmente ‘li’. M. alterna la forma gli, della tradizione toscanista, e li, che usa più frequentemente e che era di più recente diffusione. 120 passare i sessant'anni: don Abbondio di FL aveva invece «cinquant'anni» (I,I 53; col tempo matura anche l’età del personaggio).
56. 121 fantastico: ‘bizzarro, lunatico’.
57. 122 II battuto: ‘chi usciva perdente in una contesa’; participio passato
sostantivato, come subito sotto l'ammazzato (cfr. la nota 26). 123 rimaneva col capo rotto: ‘aveva la peggio’. Il modo, specialmente nella forma andare a / col capo rotto, appartiene alla tradizione toscanista.
58. 124 comprarsi gl'impicci... ai cani: modi proverbiali tradizionali, entrambi con corrispondenza nel milanese. Si noti l’uso di un linguaggio espressivo a contrasto con diciture come «cose profane» o «dignità del sacro ministero». «Senza usare il discorso diretto il romanziere riesce a ricostruire il pensiero del curato con la concretezza che è propria dell’arte» (Bonora).
59. 125 stia ne’ suoi panni: ‘si contenti della sua condizione e non si impicci dei fatti altrui’; è locuzione della tradizione toscana (di cui M. si era preso nota: SL II, p. 9), con corrispondenza milanese (Cherubini, Voc.2: stà in di soeu pagn). Cfr. al § 32: «si degnino di mettersi ne’ miei panni» (locuzione già in FL, anche questa con corrispondenza milanese: cfr. SL II, p. 122). 126 non accadon mai brutti incontri, l’espressione è maliziosa, visto che per l’appunto rincontro coi bravi ha rovinato anche la «sentenza prediletta».
60. 127 venticinque lettori: dunque ‘pochi’ (cfr. la testimonianza dello Stampa, A. Manzoni 11, pp. 176 e 216-17). Del resto si può interpretare nel senso di una previsione di pochi lettori anche il richiamo, che ritorna, a un pubblico di ambito milanese (III 31, IX 17, XI 71, XXVIII 48). D’altra parte l’espressione sarà da leggere «anche come spia di una naturale familiarità con il lettore. Pochi
scrittori come il riservatissimo M. scrivono per [... ] il lettore. Nella pagina manzoniana è sempre avvertibile l’attenzione all’interlocutore» (Pampaloni). Circa la scelta del numero venticinque cfr. anche il riscontro di Bruni, Manzoni lettore, p. 536, con i «venticinque mila sciorinatori di rime» di una pagina di Monti conosciuta da M. 128 visacci... parolacce: il tumulto (§ 64) dei pensieri (e vedi qui subito tumultuariamente), pur mediato ancora dalla forma narrativa, sbotta dapprima nei peggiorativi, per l’appunto foneticamente prolungati con la minaccia, che subito segue (e si ribadisce in minacciare).
61. 129 Se Renzo: è il primo lungo monologo di don Abbondio, articolato dai movimenti del pensiero che pur tenta di argomentare e di avviare, tra le recriminazioni, il salvataggio dell’interessato: costruito con bravura anche sintattica tra ipotesi irreali, domande, esclamazioni, fratture, primi piani (marcati) dell’io, allusioni. E ritornano i peggiorativi: in Ragazzacci e figuracce. D’altra parte è stato giustamente osservato, per l’uso di innamorato come e, subito dopo, s innamorano in riferimento all’amore tra Renzo e Lucia (Angelini), che «il verbo ricorre solo in bocca a don Abbondio», mentre gli altri «con un senso più verecondo», diranno discorrere a o metter gli occhi addosso a. Ma, sempre in questo ambito, anche perduto dietro a (come poi ad esempio morosa: cfr. cap. n, nota 9), è un unicum di don Abbondio. Quanto alla sospensione in innamorato come..., cfr. la V Crusca s. gatto: «Innamorato come un gatto, dicesi familiarmente per Innamorato furiosamente» (e Cherubini, Voc.2, s. gatt: «Inamoraa come on gatt o ona gatta»). Formalmente osservabile la sequenza E, e, e (già in V), a quel che sembra inusitata nella lingua scritta (ma cfr. v 54), che peraltro attesta eh, eh, eh in tipi diversi di ‘parlato-scritto’. 130 in che: l’uso di che dopo preposizione appartiene alla tradizione.
62. 131 imbasciata: ‘messaggio’, è a un tempo forma della tradizione letteraria e dell’uso toscano. Nel romanzo è forma quasi esclusiva.
63. 132 Non conosceva don Rodrigo che di vista e di fama: «non lo aveva dunque tra i suoi parrocchiani» (Pistelli, p. 510).
64. 133 aprì, entrò, richiuse: la «fretta», esplicitamente dichiarata (anche, con «la chiave, che già teneva in mano»), iconicamente si riproduce con questo terzetto asindetico veloce, che poi si rilascia in parola lunga (diligentemente), a porta chiusa invece con cura. 134 Perpetua!Perpetua!: per la scelta del nome vedi la nota 79. Belloni rileva la «fine malizia» di M. nel dare alla serva di don Abbondio, non sposata «per non aver mai trovato un cane che la volesse», il nome di una santa «alta protettrice delle donne maritate». Si ricorda inoltre la testimonianza dello Scolari, Nomi, p. 24: «in lombardo, prima ancora dei Promessi sposi, chiamavasi parpètua (con l'e molto aperta) una donna ciarlona e pettegola». Nei primi due capitoli di FL il suo nome era Vittoria (sul mutamento intervenuto: Castellani Pollidori, Il messale). [Ma sul divieto per i
preti di avere domestiche in casa vedi ora Acerboni, Manzoni e il vero falsificato, pp. 90-92 e 119-20.]
65. 135 sinodale: ‘prescritta dai sinodi diocesani’ per le domestiche dei preti. 136 celibe: detto di donna, è raro (e qui non compare in altro luogo).
67. 137 Misericordia!: la celebre sequenza dialogica tra don Abbondio e Perpetua, che ha qui il suo vero inizio, si articola in due momenti, distinti dalla rivelazione del «doloroso segreto», e si inquadra in una quotidianità di abitudini e di rapporti che, nonostante l’eccezionalità del momento, è resa palpabile (nel sorriso). Dapprima, dove il curato - che sa - è la figura dominante (ma Perpetua si ‘vede’ vivida), le battute sono veloci e segnate dal rimbalzare di niente e del suo estremo opposto «ne va la vita!»; poi, svelato il segreto, mentre la parola della donna prende più corpo e meglio si delinea il carattere di lei, le opposte parti si qualificano tra negativo e positivo, tra l’imposizione del silenzio, da un lato (il ripetuto «Volete tacere?» - accanto al ritornare della supplica «per amor del cielo!»), e il parere, dall’altro: entrambi anticipati dal § 68 («Chi le darà un parere?...», «Ohimè! tacete»). Verso la conclusione, al § 77, don Abbondio riacquista centralità col «Ci penserò io» e col periodo che segue, fortemente insistito su io / me. Straordinaria, e importante, in tutto il passo l’attenzione prestata ai gesti, agli atteggiamenti e alle posture della persona, ai toni della voce nel succedersi accelerato delle interrogative e delle esclamazioni (anche, col risonare di una rima: «La vuol dare ad intendere a me? così brutto com’è?»: Di Stefano, Manzoni e il melodramma, p. 100). Per i modi dell’allocuzione si osserverà che Perpetua dà del lei al «padrone» e ne riceve del voi: la differenza rispecchia un dislivello sociale (laddove, poco prima, lo stesso don
Abbondio invece si è rivolto ai bravi usando il lei: «Cosa comanda?», ecc.; in genere sull'allocuzione nei Promessi Sposi: Ziino, Pause manzoniane II, pp. 29-30; Serianni, Grammatica VII 86; Barenghi, Pronomi personali allocutivi). 138 brutto: cfr. XXIV 2, a proposito di Lucia: «Uh come siete brutta!».
70. 139 costretta di domandar, è ben più frequente anche nel romanzo, già in V, la costruzione con a (durante la revisione del cap. XXVII, per il § 10, M. si pose il problema se costringere richiedesse come preposizione a o di: SL 11, p.
792). 140 ritta: detto di persona, ritto ‘in piedi’, per quanto diffuso in letteratura, rispondeva anche all’uso corrente di Toscana e M. ne incrementò la presenza in più volte proprio a spese di in piedi (che pure persiste). 141 le gomita: sono presenti entrambi i plurali di gomito, prevalendo appena quello in -a.
72. 142 fiaterebbe: ‘avrebbe fiatato’. L’uso del condizionale presente in dipendenza da verbi ai tempi del passato era proprio della tradizione e persiste nell’uso manzoniano, accanto alla forma più moderna (Savić, Il condizionale; Vitale, La lingua). 143 il miserabile caso: da altra prospettiva, il «memorabile avvenimento» (cfr. la nota 67).
74. 144 levamela: la formula enclitica -nela è letteraria e non si ritrova in altro luogo del romanzo (sia V sia FL nel luogo corrispondente, I, I 72, avevano analogamente cavarnela). Cfr. ne lo in XXXV 52 e vedi la nota 98 a quel capitolo.
75. 145 il mio povero parere: quello che tornerà in mente a don Abbondio di
fronte ai rimproveri del cardinale (XXVI 9 e ss.). Assente in FL, il parere di Perpetua compare a partire da V 146 ci gongola: l’espressività vivace di Perpetua interpreta popolarmente il coraggioso intervenire dell’arcivescovo contro i soprusi (ci gongola sostituisce ei c'ingrassa di V ed è vocabolo che non ritorna altre volte). 147 come qualmente: modo esplicativo del toscano popolare (con riscontro milanese), non presente altrove nel testo. Ma non si tralasci di notare anche i modi retorici da racconto popolare io direi, e dico e una bella lettera.
76. 148 una schioppettata: la parola, subito ripresa e contestata da Perpetua, racchiude tutta la paura di don Abbondio: tornerà nei suoi sogni terribili in II 5 e, ancora a proposito di lui, in V 5, divenuta quasi emblema della sua paura. Sul suo uso M. si era accertato presso Cioni e Niccolini (SL II, p. 80), e ne aveva scritto a Tommaso Grossi da Firenze il 17 settembre 1827 («Mi ricordo d’esser stato lì lì [... ] per fare un baratto onde sostituire archibugiata a schioppettata, ch’io non aveva mai avuto il piacere d’incontrare né in libri di lingua, né nei vocabolarii. Ma guai se mi fossero toccate tutte le schioppettate che ho intese nominare; né ho mai inteso in quel senso dire altro; e avendone chiesto, mi fu detto che questo è il termine più comune [...]»: Grossi, Carteggio, p. 369). 149 a chi sa... gli si porta rispetto: il cosiddetto ‘pleonasmo’ colloquiale è coloritura sintattica aggiunta dopo V (come accade in vari altri casi: Bonomi, Noterelle, pp. 278-80; e vedi anche qui la nota 85). 150 con licenza: Perpetua si interrompe per riguardo. Cfr. in proposito il commento di M. al suo traduttore francese Pierre Joseph Gosselin: «lapartie de la location qui est sous-entendue répond à: manger la laine sur le dos: mais elle nest rien moins que de bonne compagnie, ce qui explique le correctif» (9 dicembre 1828; Lettere, 1, p. 513). Il sottinteso corrisponde a qualcosa come «farcela qui» (ma bisognerà dire la singolarità che l’interpretazione, immediata ancor oggi in ambito milanese, altrove non risulta
affatto agevole: cfr. Nencioni, La lingua, pp. 263-64, a proposito delle «plebee metafore della pavida capitolazione precipitosamente ridotte a reticenza dal duplice rintuzzamento di don Abbondio»: «la prima è rimasta reticente anche nei commenti più attenti alla lingua, a causa di una carenza d’indizi dovuta forse a un’ablazione eccessiva»; e d’altra parte Colombo, Il primo capitolo, p. 77, e Stella-Repossi). Subito dopo, Perpetua evita di dire interamente «calar le brache».
77. 151 la doveva accader: questo tipo di impiego del pronome atono la - anche con riferimento a un sostantivo presente nel contesto - come parallela-mente dei pronomi le e gli, apparteneva sia all’uso lombardo sia (e tuttora) a quello fiorentino. Non piacque tuttavia sempre neppure ai toscani: «quel la fiorentinesco, che il M. pone in bocca a’ suoi Lombardi fin dalla ia edizione, è un’affettazione insoffribile» (Rigutini in Tommaseo, Postille, p. 47; e cfr. anche alle pp. 101 e 277). Ebbe ad attirare più volte l’attenzione di M. e in Q è discretamente presente (quasi soltanto per la), pur diminuendo moderata-mente rispetto a V, anche se non manca qualche nuova introduzione (Vitale, La lingua). 152 le rimette sempre lo stomaco: qui rimette sostituisce racconcia di V su indicazione di Niccolini, Correzioni, p. 311. Così «il racconciare cede a un più domestico e corrente, a Firenze, rimettere, che riemerge negli appunti lessicali viareggini del 1856 [per un vocabolario dell’uso fiorentino: SL II, p. 960]» (Nencioni, Un evento, p. 171).
78. 153 per salire: la precisazione, aggiunta dopo V (che aveva si avviò alla sua camera), anticipa l’immagine del salire le scale di n 46.154 Giunto... e disparve: la
chiusa, sintetizzata sapientemente rispetto a Valla ricerca di essenzialità e di un più significativo respiro sintattico, valorizza, alla fine del periodo ritmato dalle virgole, il velocissimo e disparve, quasi immediato calare di un sipario dopo l’ultimo «per amor del cielo!». Si noti d’altra parte che e disparve (o poi disparve), unica forma di questo verbo presente nel romanzo, si propaggina altrove come finale di periodo seguita da punto (XX 32, XXXIV 52, XXXIV 49). L’attenzione prestata alla sostanza e all’andamento del periodo distrae M. su una minuzia d’altro genere: e resta su la, in su la soglia, accanto al normale sulla, in sulla bocca.